# Gebiedsgerichte aanpak Rotterdamse 

# havengebied 

## Pilot Botlek 

Eindrapport 

SKB projectnummer: PP6331 Auteurs: L. Kok, J ter Meer Datum: mei 2007, Gouda SKB 


**Rapportinformatieblad** 

**Titel: PP6331** Gebiedsgerichte aanpak Rotterdamse havengebied, pilot Botlek **9P8373** 

**Auteur(s): Aantal bladzijden** L. Kok, J. ter Meer **Rapport: 29 Bijlagen: 9** 

**Uitvoerende organisaties (consortium):** Havenbedrijf Rotterdam NV (HbR) Akzo Nobel Base Chemicals BV (Akzo Nobel) DSM Special product Rotterdam BV (DSM) Huntsman Holland BV (Huntsman) Lyondell Chemie Nederland BV (Lyondell) Vopak Terminal Chemiehaven BV / Vopak Terminal Laurenshaven BV (Vopak) Shell Nederland Raffinaderij BV (Shell) Ministerie van Volkshuisvesting, Ruimtelijke Ordening en Milieubeheer (VROM) DCMR Milieudienst Rijnmond (DCMR) Rijkswaterstaat (RWS) Deltalinqs 

**Uitgever SKB, Gouda** 

**Samenvatting** Verschillende partijen in het Rotterdamse havengebied zien aanknopingspunten voor een gezamenlijke aanpak van grondwaterverontreinigingen. Het consortium heeft in dit project een visie op een dergelijke gebiedsgerichte aanpak ontwikkeld aan de hand van een praktijkvoorbeeld in het gebied rond de Botlekhaven. De visie heeft betrekking op de technisch-inhoudelijke, organisatorische, financiële en juridische aspecten van een gebiedsgerichte aanpak. Mede aan de hand van deze visie zijn de consortiumleden beter in staat te beoordelen wat de vooren nadelen zijn van een gebiedsgerichte aanpak ten opzichte van de huidige, locatiespecifieke aanpak van grondwaterverontreinigingen. Gezien de bevindingen in het project, vindt het consortium een gebiedsgerichte aanpak in het Botlekgebied wenselijk. Voor de verdere ontwikkeling hiervan zijn aanbevelingen in dit eindrapport gepresenteerd. 

**Trefwoorden Gecontroleerde termen: Vrije trefwoorden:** grootschalig verontreiniging grondwater pluimen bedrijfsterreinen gebiedsgericht beheersplannen bodembeheer samenwerking 

**Titel project Projectleiding** Gebiedsgerichte aanpak Rotterdamse gebied, pilot Botlek Royal Haskoning 


### INHOUDSOPGAVE 

Blz. SAMENVATTING -iii

1 ALGEMEEN 1 1.1 Inleiding 1 1.2 Situatieschets en probleemstelling 1 1.3 Doel van de pilot Botlekgebied 2 1.4 Leeswijzer 3 

2 HET PROJECT: UITVOERING EN EVALUATIE 4 2.1 Uitgevoerde werkzaamheden 4 2.2 Evaluatie 5 

3 ACHTERGRONDINFORMATIE 8 3.1 Het Botlekgebied 8 3.2 Toekomstige ontwikkelingen in het pilotgebied 8 3.3 Bodemopbouw 8 3.4 Geohydrologie 9 3.5 De verontreinigingssituatie 10 3.6 Verspreiding 11 

4 DE GEBIEDSGERICHTE AANPAK 13 4.1 De gebiedsgerichte aanpak op hoofdlijnen (technisch inhoudelijk) 13 4.2 Aanpak historische verontreinigingen in de bovengrond 14 4.3 Verontreinigingen onder de ophooglaag 15 4.4 Kwaliteit van oppervlaktewater en waterbodem 16 4.5 Actieve saneringsmaatregelen en saneringskosten 17 4.6 Kostenramingen 18 4.7 Onzekerheden in geraamde saneringskosten 19 

5 VISIE OP DE ORGANISATIE VAN DE GEBIEDSGERICHTE AANPAK 20 5.1 Inleiding 20 5.2 De organisatie van de gebiedsgerichte aanpak op hoofdlijnen 21 5.3 De gebiedsbeheerder 21 5.4 Afspraken met betrekking tot de gebiedsgerichte aanpak 22 5.5 Uitvoering van saneringsmaatregelen 23 5.6 De afkoop van de diepe verontreinigingen 24 5.7 Risico’s 25 

6 CONCLUSIES 26 

7 AANBEVELINGEN 27 7.1 De “echte gebiedsbeheerder” stelt zich voor ... 27 7.2 Vorm een werkgroep 27 7.3 De DCMR stemt in met de gebiedsgerichte aanpak 28 7.4 Maak een inschatting van de afkoop 28 7.5 Sluit een intentie-overeenkomst 29 


TABELLEN 

1. Beschrijving bedrijfslocaties; historie en huidig gebruik 

2. Projectuitvoering 

3. Bodemopbouw en geohydrologie 

4. Samenvatting maatregelen i.h.k.v. LBP’s 

5. Saneringskosten 

6. Voorbeeld verdeelsleutel kosten 

7. Risicoverdeling 

FIGUREN 

1. Botlekgebied 2a. Regionale grondwaterstroming (volledige onttrekking DSM-Delft) 2b. Regionale grondwaterstroming (onttrekking DSM-Delft gehalveerd) 3a. Verontreinigingssituatie (parameters) 3b. Verontreinigingssituatie (ondergrens) 4a. Verspreidingsgedrag (T=2015) 4b. Verspreidingsgedrag (T=2135) 4c. Verspreidingsgedrag (T=2135) 5a. Schematische weergave gebiedsgerichte aanpak 5b. Gebiedsgrenzen 

6. De locatiespecifieke aanpak 

BIJLAGEN A. Literatuur B. Vragenlijst C. Overzicht interviews en overleg m.b.t. organisatie van de gebiedsgerichte aanpak 

 


### SAMENVATTING 

**Het project** Het Consortium Gebiedsgericht Bodembeheer Botlek heeft een pilotproject uitgevoerd met betrekking tot de gebiedsgerichte aanpak van bodemverontreiniging in het Botlekgebied. Het consortium heeft zichzelf hierbij het volgende tot doel gesteld: 

- De technisch-inhoudelijke aspecten van een gebiedsgerichte aanpak in het     Botlekgebied te beschrijven. 

- Een visie te presenteren op de organisatie en verdere ontwikkeling van deze aanpak. 

Door de bovengenoemde beschrijving en visie te vergelijken met de huidige aanpak van verontreinigingen in het Botlekgebied wil het consortium inzicht geven in de vooren nadelen van een gebiedsgerichte aanpak. Op grond van deze resultaten moeten met name de bedrijven in het Botlekgebied (niet alleen de deelnemende partijen in het consortium) in staat zijn een keuze te maken om met de gebiedsgerichte aanpak verder te gaan. In het project zijn de volgende werkzaamheden uitgevoerd: 

- Het beschrijven van de verontreiningssituatie in het Botlekgebied ter plaatse van de     deelnemende bedrijven en het modelleren van het verspreidingsgedrag van deze     verontreinigingen. 

- In overleg met de DCMR en RWS bepalen wat de randvoorwaarden zijn van een     gebiedsgerichte aanpak in het Botlekgebied. 

- Het vergelijken van de gebiedsgerichte aanpak van bodemverontreiniging met de     huidige aanpak waarbij de (potentiële) efficiëntie-winst van de gebiedsgerichte     aanpak ten opzichte van de huidige aanpak is ingeschat. 

- Het afnemen van interviews door de penvoerder met het Havenbedrijf Rotterdam,     Akzo Nobel, DSM, Huntsman, Lyondell, Vopak, Shell en Ministerie van VROM; de     interviews vormden de basis van de visie van het consortium op _de organisatie_ van     de gebiedsgerichte aanpak. 

**De bevindingen** Na onder meer overleg met de DCMR en RWS, is het consortium er van overtuigd dat de volgende gebiedsgerichte aanpak op afzienbare termijn kan worden geïmplementeerd: 

a. De uitvoering van de gebiedsgerichte aanpak is een gezamenlijke activiteit van de bedrijven gevestigd in het Botlekgebied en de gebiedsbeheerder. b. De bedrijven saneren de verontreinigingen die voorkomen in de bovengrond (tot een diepte circa 4,5 meter beneden maaiveld (=m-mv) / circa 0,5 m-NAP zodanig dat geen onaanvaardbare verspreiding naar de tussenzandlaag meer plaatsvindt. c. De gebiedsbeheerder is verantwoordelijk voor alle verontreinigingen in de ondergrond (bodemlagen dieper gelegen dan 4,5 m-mv). De aanpak van deze verontreinigingen worden afgekocht door de bedrijven bij de gebiedsbeheerder. Na afkoop zorgt de gebiedsbeheerder voor de integrale aanpak van de diepe verontreinigingen. 

Tijdens het project hebben de verschillende consortiumleden de volgende argumenten voor verdere ontwikkeling van de gebiedsgerichte aanpak onderkend (in willekeurige volgorde): 


- Met de gebiedsgerichte aanpak kunnen de bedrijven als collectief aantonen dat er     geen nadelige consequenties voor de omgeving optreden als gevolg van de door hen     veroorzaakte verontreinigingen in het Botlekgebied. 

- De gebiedsgerichte aanpak versterkt de “collectieve ontwikkeling” in het     Botlekgebied (zie bijv. de opkomst van co-siting). 

- Met de gebiedsgerichte aanpak wordt vastgelegd dat (na afkoop) de bedrijven helder     omschreven, beperkte verplichtingen hebben ten aanzien van verontreinigingen in de     ondergrond. Hierdoor worden de risico’s rond bodemverontreiniging voor de     bedrijven verkleind. 

- Met de gebiedsgerichte aanpak kan de gebiedsbeheerder de verontreinigingen in de     ondergrond efficiënter dan de bedrijven saneren. Deze efficiëntere aanpak resulteert     (onder meer) in een besparing op de saneringskosten. 

- Met de overdracht van zorg en verantwoordelijkheid voor de verontreinigingen in de     ondergrond, zullen deelnemende bedrijven (mogelijk) volstaan met minder     bodemgerelateerde taken. 

- De gebiedsgerichte aanpak biedt de mogelijkheid om meer transparantie te brengen     in de eisen die aan bedrijven worden gesteld op het gebied van bodembeheer en -     sanering. 

- Een organisatie van de gebiedsgerichte aanpak waarin HbR in belangrijke mate     participeert in de rol van de gebiedsbeheerder (zie hieronder), versterkt de     aanspraak op de Bedrijvenregeling. 

Ten aanzien van de organisatie van de gebiedsgerichte aanpak acht het consortium het volgende van belang: 

- Het HbR wordt beschouwd als de meest voor de handliggende gebiedsbeheerder     van het Botlekgebied. Hierbij wordt HbR nog wel verzocht inzichtelijk te maken op     welke wijze wordt gewaarborgd dat de verplichting tot het saneren van     verontreinigingen in de ondergrond, in de toekomst niet alsnog bij de bedrijven wordt     teruggelegd 

- In het kader van de Wbb dienen beschikkingen per bedrijfslocatie worden afgegeven     voor de verontreinigingen in de bovengrond. Deze beschikkingen worden op naam     gesteld van de afzonderlijke bedrijven. Voor de verontreinigingen in de ondergrond     dient separaat een beschikking voor het gehele Botlekgebied te worden afgegeven     die op naam wordt gesteld van de gebiedsbeheerder. De inhoud van alle     beschikkingen moet worden vastgesteld in overleg tussen de gebiedsbeheerder, de     bedrijven en de DCMR. 

- De voordelen van de gebiedsgerichte aanpak ten opzichte van de huidige,     locatiespecifieke aanpak, dienen “naar redelijkheid” worden verdeeld over alle     partijen die deelnemen aan de gebiedsgerichte aanpak. Het tijdstip waarop de     afkoop plaatsvindt, is tevens het tijdstip waarbij de verantwoordelijkheid voor de     verontreinigingen in de ondergrond aan de gebiedsbeheerder wordt overgedragen. 


**De aanbevelingen** Op basis van de bevindingen in dit project, is het consortium van mening dat een verdergaande ontwikkeling van de gebiedsgerichte aanpak in het Botlekgebied, wenselijk is. In dit verband doet het consortium de volgende aanbevelingen: 

- De gebiedsbeheerder stelt op korte termijn alle bedrijven in het Botlekgebied voor     mee te werken aan het ontwikkelingstraject dat uitmondt in een intentie-     overeenkomst voor de gebiedsgerichte aanpak van diepe verontreinigingen. 

- De gebiedsbeheerder en de bedrijven in het Botlekgebied richten een werkgroep en     een stuurgroep op. De werkgroep zal het “juridisch raamwerk” voor de     gebiedsgerichte aanpak uitwerken, zal een klankbord zijn voor de bedrijven en de     gebiedsbeheerder en zal mede de communicatie verzorgen naar alle partijen die bij     de gebiedsgerichte aanpak betrokken worden. De stuurgroep heeft als belangrijkste     taak het verkrijgen van draagvlak voor de gebiedsgerichte aanpak op bestuurlijk     niveau. 

- De gebiedsbeheerder stelt in overleg met de werkgroep, RWS en de DCMR een     “Ontwerp-Gebiedsbeheerplan” op. De gebiedsbeheerder, de werkgroep, en de     DCMR streven hierbij naar pro forma ontwerpbeschikkingen in het kader van de Wbb     die door de DCMR worden afgegeven. Aan de hand van de pro forma     ontwerpbeschikkingen kunnen partijen nauwkeurig vaststellen wat de     randvoorwaarden zijn van de gebiedsgerichte aanpak. 

- Het consortium verwacht dat de afkoop van de verontreinigingen in de ondergrond,     tot stand komt in “1-op-1” onderhandelingen tussen elk bedrijf afzonderlijk en de     gebiedsbeheerder. Ter voorbereiding van deze onderhandelingen dient de     gebiedsbeheerder in overleg met de werkgroep, een procedure voor de definitieve     afkoop voor te stellen aan alle Botlekbedrijven. 


 1 

### 1 ALGEMEEN 

**1.1 Inleiding** 

 In 2006 is het Consortium Gebiedsgericht Bodembeheer Botlek opgericht dat, met een bijdrage van de Stichting Kennisontwikkeling en Kennisoverdracht Bodem (SKB), het principe van de gebiedsgerichte aanpak wilde ontwikkelen aan de hand van een ‘pilot’ voor het Botlekgebied (zie figuur 1). Met dit pilotproject^1 beoogde het consortium het volgende: 

- Een beter inzicht te verkrijgen in de voor- en nadelen van een gebiedsgerichte     aanpak ten opzichte van de huidige, locatiespecifieke aanpak. 

- Het tot stand brengen van een programma van eisen (c.q. een eerste voorstel ten     aanzien van de organisatorische vorm) voor een gebiedgerichte aanpak. 

 Dit rapport is een weergave van het eindresultaat dat met de pilot is bereikt. 

 Consortium Gebiedsgericht Bodembeheer Botlek Het consortium bestaat uit: 

- Probleemeigenaren: Havenbedrijf Rotterdam NV (hierna HbR) en     Deltalinqs/bedrijven. 

- Overheden: Ministerie van Volkshuisvesting, Ruimtelijke Ordening en Milieubeheer     (VROM), DCMR Milieudienst Rijnmond (Wbb-bevoegd gezag in het Botlekgebied),     Rijkswaterstaat (hierna RWS). 

- Uitvoerders: TNO Bouw en Ondergrond en Royal Haskoning (penvoerder     consortium). 

 De deelnemende bedrijven, mede vertegenwoordigd door Deltalinqs, zijn: 

- Akzo Nobel Base Chemicals BV. 

- DSM Special Products Rotterdam BV. 

- Huntsman Holland BV. 

- Lyondell Chemie Nederland BV. 

- Vopak Terminal Chemiehaven BV. 

- Vopak Terminal Laurenshaven BV. 

- Shell Nederland Raffinaderij BV. 

 Voor een beknopte beschrijving van de bedrijven die in het Botlekgebied zijn gevestigd, wordt verwezen naar tabel 1 (zie volgende pagina). 

**1.2 Situatieschets en probleemstelling** 

 Ontwikkelingen in regelgeving en beleid, inzicht in de totale omvang van de kosten van de bodemverontreinigingsproblematiek, de stagnatie van de aanpak en daarmee de stagnatie van ruimtelijke dynamiek, zijn voor het consortium aanleiding om te zoeken naar een andere aanpak van de bodemverontreinigingproblematiek. 

(^1) _SKB project PP6331 “Gebiedsgerichte aanpak Rotterdamse gebied, pilot Botlek”._ 


 2 

 Vanaf 2002 heeft het HbR samen met bedrijven (zowel individueel als collectief), lokaal bevoegd gezag, RWS en het ministerie van VROM, initiatieven genomen om te komen tot een gebiedsgerichte aanpak van bodemverontreinigingen in het Rotterdamse havengebied (zie o.a. [lit-1], [lit-2] en [lit-3]^2 ). 

 Probleemstelling Bij aanvang het project heeft het consortium de volgende probleemstelling vastgesteld: 

- Hoewel de verschillende partijen in het Rotterdamse havengebied (HbR, bedrijven,     DCMR, VROM) aanknopingspunten zien voor een verdere uitwerking van een     gebiedsgerichte aanpak in het havengebied, is het nog niet in voldoende mate     mogelijk om voor- en nadelen van de gebiedgerichte aanpak met elkaar te kunnen     vergelijken. 

- De vermeende voordelen zijn nog onvoldoende kwantitatief onderbouwd om de     gebiedsgerichte aanpak te kunnen beoordelen. 

- De randvoorwaarden (in juridisch, financieel en organisatorisch opzicht) die de     verschillende partijen stellen aan de gebiedsgerichte aanpak, zijn (nagenoeg) niet in     beeld gebracht. 

 Op grond van aanvullende informatie en randvoorwaarden zoekt het consortium naar een gebiedsgerichte aanpak van het Botlekgebied die voor alle partijen voordelen biedt ten opzichte van de huidige situatie en die als basis kan dienen voor verdere uitwerking. 

**1.3 Doel van de pilot Botlekgebied** 

 Het consortium heeft zichzelf het volgende tot doel gesteld: 

- De technisch-inhoudelijke aspecten van een gebiedsgerichte aanpak in het     Botlekgebied te beschrijven. 

- Een visie te presenteren op de organisatie en verdere ontwikkeling van deze aanpak. 

 Door de bovengenoemde beschrijving en visie te vergelijken met de huidige aanpak van verontreinigingen in het Botlekgebied wil het consortium inzicht geven in de voordelen en nadelen van een gebiedsgerichte aanpak. Op grond van deze resultaten moeten de bedrijven in het Botlekgebied (niet alleen de deelnemende partijen in het consortium) in staat zijn een keuze te maken om met de gebiedsgerichte aanpak verder te gaan. 

(^2) _[lit-... ] verwijzen naar literatuurbronnen vermeld in bijlage A._ 


 3 

**1.4 Leeswijzer** 

 Met dit rapport wil het consortium de resultaten van het project in het bijzonder inzichtelijk maken voor: 

- Medewerkers van bedrijven in het Botlekgebied die bij de besluitvorming zijn     betrokken ten aanzien van een gebiedsgerichte aanpak; hierbij wordt benadrukt dat     het gaat om **_alle_** Botlek-bedrijven (en **_niet_** alleen de bedrijven die hebben     deelgenomen in het consortium). 

- Bedrijven en instanties in het Rotterdamse havengebied (anders dan het     Botlekgebied) en elders in Nederland die geconfronteerd worden met vergelijkbare     bodemproblematiek op bedrijfsterreinen. 

 In hoofdstuk 2 wordt ingegaan op de uitvoering van het project. Hierin worden voornamelijk procesmatige aspecten van het project beschreven en geëvalueerd. Het hoofdstuk is voornamelijk bedoeld voor partijen die betrokken zijn bij vergelijkbare verkenningen en ontwikkelingen van een gebiedsgerichte aanpak zoals beschreven in dit project. 

 Hoofdstukken 3 en 4 beschrijven de achtergrondinformatie met betrekking tot de huidige situatie in het Botlekgebied en de technisch-inhoudelijke aspecten van een gebiedsgerichte aanpak in dit gebied. De inhoud van deze hoofdstukken vormt het uitgangspunt dat door het consortium is gehanteerd bij de discussie over de organisatie van de gebiedsgerichte aanpak in het Botlekgebied. NB: hoofdstukken 3 en 4 zijn een samenvatting van de tussenrapportages ([lit-8], [lit-9] en [lit-10]) die vooraf zijn gegaan aan dit rapport. 

 Hoofdstukken 5 en 6 geven de visie van het consortium weer op de organisatie van de gebiedsgerichte aanpak in het Botlekgebied. In hoofdstuk 7 geeft het consortium een aantal aanbevelingen voor de verdere ontwikkeling van de gebiedsgerichte aanpak in dit gebied. Deze aanbevelingen hebben betrekking op (en zijn gericht aan) alle bedrijven en instanties die bij het Botlekgebied zijn betrokken. 


 4 

### 2 HET PROJECT: UITVOERING EN EVALUATIE 

**2.1 Uitgevoerde werkzaamheden** 

 Tabel 2 geeft een beknopt overzicht van alle activiteiten die het consortium heeft uitgevoerd in dit project. In deze tabel is tevens een relatie gelegd tussen de fasering zoals die is beschreven in het projectplan [lit-4] enerzijds en anderzijds de activiteiten zoals die zijn uitgevoerd in de periode 2006-2007. Uit tabel 2 wordt afgeleid dat bij de projectuitvoering niet wezenlijk^3 is afgeweken van het projectplan. Bij het overleg op 1 mei 2007 heeft het consortium geconcludeerd dat de projectopzet zoals beschreven in het projectplan, geschikt was voor de beoogde verkenning van de gebiedsgerichte aanpak in het Botlekgebied^4. Hieronder wordt nog op enkele praktische projectervaringen nader ingegaan. 

 Verontreinigingssituatie Voor dit project is alleen gebruik gemaakt van bodeminformatie die voor projectaanvang reeds beschikbaar was bij de bedrijven. De kwaliteit van deze informatie voor de ondiepe bodemlagen (in Botlekgebied tot ca. 4,5 m-mv) ligt ongeveer op “nader onderzoeks”-niveau; voor de diepere bodemlagen is de bodeminformatie globaler van karakter. Voor deze verkenning was het niet nodig aanvullend bodemonderzoek uit te voeren. De beschikbare informatie was voldoende om een inschatting te maken van het verspreidingsgedrag van de verontreinigingen en indicatief de saneringsmaatregelen en –kosten te bepalen. 

 Verspreiding van verontreinigingen aan de hand van een grondwatermodel Het consortium had in dit project de beschikking over het regionale modelinstrumentarium dat ontwikkeld is in het Welcomeproject [lit-3]. Het consortium is van mening dat met dit grondwateren stoftransportmodel het verspreidinggedrag in voldoende mate kan worden gekwantificeerd voor deze verkenning van de gebiedsgerichte aanpak in het Botlekgebied. In algemene zin lijkt een verkenning van een gebiedsgerichte aanpak niet goed mogelijk zonder een (vergelijkbare) voorspelling van het verspreidingsgedrag zoals die heeft plaats gevonden in dit project. 

 Saneringsmaatregelen en het ramen van kosten Bij aanvang van dit project werd verondersteld dat met de gebiedgerichte aanpak een “efficiëntie-winst” was te behalen ten opzichte van de huidige, locatiespecifieke aanpak (minder actieve saneringsmaatregelen noodzakelijk met lagere saneringskosten tot gevolg. De methode zoals beschreven (en gevolgd) in §4.5 t/m §4.7 was in dit project geschikt om een (indicatieve) vergelijking te maken tussen de gebiedsgerichte aanpak en de huidige aanpak^5. Gezien de gevoeligheid van de ramingen voor allerlei onzekerheden, bijvoorbeeld de hoogte van de effectieve rente die voor de kapitalisatie wordt gehanteerd, is deze methode waarschijnlijk te onnauwkeurig om op basis van de beschikbare informatie een uitspraak te doen over de “absolute waarde” (d.w.z. in €) van de efficiëntie-winst. 

(^3) _Mogelijk dat voor wat betreft de planning hier een uitzondering moet worden gemaakt (zie verder §2.2)._ (^4) _... en dat met de uitvoering van het projectplan het doel van het project is bereikt._ (^5) _... en de efficiëntie-winst aan te tonen._ 


 5 

 Afbakening Hoewel het project betrekking heeft op het gehele Botlek gebied, bleek het voldoende om voor de verkenning en ontwikkeling van de gebiedsgerichte aanpak in dit project, uit te gaan van de informatie van een beperkt aantal bedrijfsterreinen in het Botlekgebied. Op deze wijze kon het project worden uitgevoerd door een consortium dat breed van samenstelling en beperkt van omvang was. De brede samenstelling (bedrijven en verschillende overheden) garandeert dat ‘alle relevante partijen’ invloed hebben kunnen uitoefenen op het project terwijl de beperkte omvang het mogelijk maakt dat het consortium met slagvaardigheid de projectresultaten kon behalen. 

 Overleg met bevoegd gezag Het huidige bodembeleid stelt (nog) geen duidelijk kader voor een gebiedsgerichte aanpak. Gezien deze constatering heeft het consortium in dit project in een vroeg stadium de technische inhoudelijk aspecten van de gebiedsgerichte aanpak (zoals gepresenteerd in §4.1 t/m §4.4), besproken met de DCMR (Wbb-bevoegd gezag) en RWS (beheerder van het oppervlaktewater in het Botlekgebied). Met deze gesprekken heeft consortium voldoende inzicht kunnen verkrijgen in de (on)mogelijkheden bij de gebiedsgerichte aanpak. 

 Vertrouwelijkheid Gedurende het project is alle informatie zoals bespreekverslagen, bodemonderzoeken, conceptrapporten, e.d., door de consortiumleden (en SKB) vertrouwelijk behandeld. Hierdoor konden de consortiumleden vrijuit spreken zonder direct belemmerd te worden door “politieke” beperkingen. Regelmatig is door de penvoerder gecontroleerd of de gebruikte informatie “openbaar” mocht worden gemaakt. Gedurende het project zijn door de consortiumleden in het project geen voorbehouden gemaakt in dit verband. 

 “Handreiking ten behoeve van gebiedgericht beheer verontreinigd grondwater” [lit-5] Bij de uitvoering van fase C van dit project is relatief veel tijd en inspanning besteed aan het vaststellen van de uitgebreide vragenlijst (zie bijlage B). De ‘handreiking’ van het consortium HGb [lit-5], bleek (zeer) goed toepasbaar voor het opstellen van de vragenlijst^6 en was tevens geschikt als achtergrondinformatie voor het afnemen van de interviews zelf. 

**2.2 Evaluatie** 

 Bij deze evaluatie is gesteld dat de effectiviteit en het succes van dit project kan worden afgemeten aan de hand van de volgende aspecten (vrij naar [lit-11]^7 ): 

- _Resultaat:_ dit verwijst naar de ‘inhoudelijke producten’ die in het project tot stand zijn     gebracht zoals (tussen-)rapportages en verslagen. 

- _Draagvlak:_ dit heeft betrekking op de mate waarin bedrijven en instanties de     gebiedsgerichte aanpak in het Botlekgebied zoals beschreven in dit project,     ondersteunen. 

(^6) _... en de totstandkoming van de consortium-visie op organisatie._ (^7) _NB: in [lit-11] wordt tevens gesteld dat in een succesvol project met een sterk procesmatig karakter, deze 3 aspecten even belangrijk zijn; veronachtzaming van 1 (of meerdere) van deze aspecten verkleint de kans op succes aanmerkelijk._ 


 6 

- _Verandering in omgeving:_ hiermee wordt bedoeld in welke mate het project een     duurzame verandering heeft teweeggebracht in de omgeving van de     consortiumleden. 

**Resultaat** Met betrekking tot de ‘tastbare en bespreekbare’ producten constateert het consortium dat de behaalde projectresultaten (d.w.z. dit rapport en [lit-8], [lit-9] en [lit-10]), overeenkomen met de beoogde projectresultaten bij aanvang van het project [lit-4]. Het consortium is van mening dat met het eindproduct van het project een omvattend totaalbeeld van de gebiedsgerichte aanpak in het Botlekgebied is verkregen (zij het globaal en indicatief van karakter). 

Voor aanvang van het project is geschat dat in ca. 8 maanden het project kon worden afgerond; uiteindelijk waren hiervoor ca. 12 maanden noodzakelijk. Deze doorlooptijd is met name bepaald door (de planning van) afstemmingsoverleg binnen het consortium en de gesprekken/interviews met bedrijven in fasen A en C. Terugkijkend acht het consortium het niet reëel dat een uitvoering van het project in minder dan 12 maanden tot de mogelijkheden behoorde. 

**Draagvlak** Het consortium is van mening dat in dit project het draagvlak voor de gebiedsgerichte aanpak in het Botlekgebied is vergroot door het volgende: 

- Gedurende het project heeft relatief intensief overleg plaatsgevonden tussen     consortiumleden omtrent de inhoud van de gebiedsgerichte aanpak. Hierdoor is een     beter begrip ontstaan van de gebiedsgerichte aanpak^8. Ter illustratie: in de workshop     gehouden in december 2006, is aan de hand van een casus reeds “geoefend” met     een gebiedsgerichte aanpak die vergelijkbaar is met de aanpak die in de interviews     in maart-april 2007 gedetailleerd is besproken. 

- Bij de interviews in fase C zijn niet alleen “bodemexperts” betrokken maar ook     functionarissen met een andere achtergrond (jurist, plant manager, accountant, etc.;     zie bijlage C). Deze verbreding van geraadpleegde expertise heeft er voor gezorgd     dat de gebiedsgerichte aanpak binnen de consortiumbedrijven meer bekendheid     heeft gekregen. 

- De informatie die binnen het project wordt verkregen is vrijelijk beschikbaar gemaakt     aan alle consortiumleden (zie hierboven). NB: De bereidheid om openheid van zaken     te geven tussen partijen, is van belang om de samenwerking en het onderlinge     vertrouwen te realiseren die noodzakelijk is om een gebiedsgerichte aanpak tot stand     te brengen [lit-5]. 

- De brede samenstelling van het consortium waarin ook het Wbb-bevoegd gezag in     heeft deelgenomen (zie §1.1 en §2.1). 

Ondanks het feit dat met dit project een positieve bijdrage is geleverd aan de het draagvlak voor een gebiedsgerichte aanpak, is het consortium van mening dat verdere versterking hiervan noodzakelijk is. Om deze reden beveelt het consortium aan om ten behoeve van de verdere ontwikkeling van de gebiedsgerichte aanpak een werken stuurgroep op te richten (zie verder hoofdstuk 7). 

(^8) _In zekere zin vergen bewustwording en begripsvorming (en draagvalk i.h.a.) ten aanzien van de gebiedsgerichte aanpak in het Rotterdamse havengebied, veel meer tijd dan alleen de doorlooptijd van dit project gezien het feit dat vanaf 2002 deze aanpak wordt onderzocht (zie §1.2)._ 


 7 

**Verandering in omgeving** Deelnemers van het consortium die op enigerlei wijze betrokken zijn bij de ontwikkeling van de gebiedsgerichte aanpak in het Rotterdamse havengebied sinds 2002 (zie §1.2), zijn van mening dat een dergelijke aanpak in toenemende mate acceptabel wordt gevonden. Zo bemerken bodemexperts dat andere functionarissen binnen de Botlekbedrijven in toenemende mate aandacht hebben voor dit onderwerp en dat overheden open staan voor discussie omtrent verdere ontwikkeling^9. Desondanks is het consortium van mening dat de “verandering in de omgeving” zich nog in een beginfase bevindt. 

**Slotopmerking** Dit hoofdstuk is met name bedoeld voor bedrijven en instanties die geconfronteerd worden met vergelijkbare problematiek op bedrijfsterreinen (anders dan het Botlekgebied; zie ook §1.4). Het consortium benadrukt dat, zoals gebruikelijk bij een “pilot”, in dit project generieke kennis die elders is opgedaan (zie o.a. [lit-3],[lit-5]), is toegepast op een specifieke situatie (het Botlekgebied). Het vertalen van de projectervaringen zoals gepresenteerd in dit rapport en in dit hoofdstuk in het bijzonder, naar andere situaties dient met de nodige voorzichtigheid te gebeuren. 

(^9) _... en hierbij niet alleen redeneren vanuit het huidige beleid maar pragmatisch met het oog op toekomstig beleid._ 


 8 

### 3 ACHTERGRONDINFORMATIE 

**3.1 Het Botlekgebied** 

 Het Botlekgebied heeft een oppervlakte van ongeveer 1.200 hectare (inclusief havens) en wordt begrensd door de gemeente Rozenburg, de Nieuwe Maas, de Oude Maas en het Hartelkanaal (zie figuur 1). Het terrein wordt gebruikt door diverse chemische industrieën die zich tussen 1946 en 1960 hebben gevestigd. 

 In figuur 1 is de ligging aangegeven van de bedrijfslocaties die door consortiumleden (d.w.z. van deelnemende bedrijven) worden beheerd binnen het Botlekgebied; de totale oppervlakte van deze bedrijfslocaties bedraagt ongeveer 210 ha. Het Botlekgebied is in de jaren ’50 opgehoogd met zand en slib afkomstig uit de haven (dikte ongeveer 4,5 m). Voor een meer gedetailleerde beschrijving van de bedrijfslocaties wordt verwezen naar tabel 1 [lit-8]. 

 De gemeente Rotterdam is in juridische zin eigenaar van de gronden in het Rotterdamse havengebied. Per 1 januari 2004 zijn deze gronden overgedragen aan het HbR. De deelnemende bedrijven die in het Botlekgebied zijn gevestigd, huren de grond bij het HbR met uitzondering van van Akzo Nobel; dit bedrijf is erfpachter van de grond bij het HbR. 

**3.2 Toekomstige ontwikkelingen in het pilotgebied** 

 Grootschalige, nieuwe ontwikkelingen binnen het pilotgebied worden, ook op langere termijn, niet verwacht: 

- Er zijn geen bestemmingswijzigingen aan de orde die vergelijkbaar zijn met die van     het oostelijk havengebied waar gedeelten te zijner tijd worden ontwikkeld tot     woongebied. 

- Er zijn geen redenen om te vermoeden dat het “karakter” van de bedrijfactiviteit in     het pilotgebied zal veranderen (voornamelijk chemische industrie en hieraan     gelieerde bedrijven). 

 Op de bedrijfsterreinen van de deelnemende consortiumleden worden op dit moment geen (grootschalige) wijzigingen voorzien waarvoor aanzienlijke grondwerkzaamheden noodzakelijk zijn. 

**3.3 Bodemopbouw** 

 Op basis van de beschikbare informatie (zie [lit-3], [lit-8]), kan de bodemopbouw in het pilotgebied als volgt worden omschreven (voor beschrijving per bedrijf zie tabel 3): 

- De bovengrond tot 4 à 5 m-mv^10 wordt aangeduid met de “ophooglaag” en bestaat uit     het materiaal (havenslib) dat eind jaren ’50 is opgebracht. Dit materiaal is in de regel     kleiig of siltig zand waarbij wordt opgemerkt dat de ophooglaag plaatselijk (zeer)     heterogeen van samenstelling kan zijn. 

(^10) _Maaiveld ligt gemiddeld op 4_ à _5 m+NAP_ 


 9 

- Vanaf 4 à 5 m-mv tot 25 à 35 m-mv wordt een pakket aangetroffen bestaande uit     voornamelijk kleiige, slechtdoorlatende holocene afzettingen. In dit pakket van slecht     doorlatende (scheidende) lagen komen 1 of meerdere zandlagen^11 voor (ook wel     tussenzandlaag, TZL of tussenzandlagencomplex genoemd). Ter plaatse van DSM     en Huntsman is het tussenzandlagencomplex minder ontwikkeld (15-23 m-mv) dan     bij de overige bedrijven (7 tot 23 m-mv). Aan de onderzijde van het holocene pakket     is een klei- of veenlaag aanwezig. Deze heeft een dikte van 1 tot 5 m. 

- Vanaf 25 à 35 m-mv wordt in het pilotgebied het 1e^ Watervoerend Pakket (WVP)     aangetroffen. Dit pakket bestaat uit goed doorlatend zand van pleistocene afkomst.     De dikte van het WVP varieert van 10 tot 25 m. 

- De geohydrologische basis (voor dit project) wordt gevormd door een scheidende     kleilaag op een diepte van circa 45 m-mv. Ter plaatse van Vopak Chemiehaven lijkt     de scheidende laag te ontbreken. 

- In het Botlekgebied komen op veel bedrijfsterreinen zandpalen voor. Deze zandpalen     kunnen de geohydrologie, en daarmee het verspreidingsgedrag van     verontreinigingen, aanzienlijk beïnvloeden. Het geschetste beeld in tabel 3 met     betrekking tot zandpalen komt globaal overeen met de inventarisatie van zandpalen     die in het Welcome-project is gedaan [lit-3]. 

**3.4 Geohydrologie** 

 Regionaal In de ophooglaag en het holocene pakket is de verticale doorstroming dominant. Horizontale stroming treedt binnen het pilotgebied vooral op in het WVP. Ten aanzien van de grondwaterstroming in het pilotgebied wordt in aanvulling hierop het volgende opgemerkt: 

- In de ophooglaag en in de zandlagen die onderdeel vormen van het holocene pakket     wordt de grondwaterstroming voornamelijk bepaald door de nabijheid van     oppervlaktewater (havens, Nieuwe Maas/Nieuwe Waterweg, Hartelkanaal). 

- In het WVP (vanaf 25 à 35 m-mv) wordt de grondwaterstroming bepaald door een     grote grondwateronttrekking in Delft (bedrijfsvestiging van voorheen Gist Brocades,     nu DSM Gist) en de polders^12 ten noorden en ten zuiden van het Havengebied (zie     o.a. de diepe droogmakerijen met maaiveld op 3 à 5,5 m-NAP ten noorden en oosten     van Rotterdam). 

- Op afzienbare termijn wordt de DSM-onttrekking teruggebracht. De invloed van deze     aanpassing op de grondwaterstroming in het Botlekgebied is nihil (zie figuren 2a en     2b). In tegenstelling tot wat vaak verondersteld wordt, heeft het de verandering van     de onttrekking in het Botlekgebied geen invloed op de oost-west georiënteerde     waterscheiding in het WVP. 

- In een beperkt aantal gevallen wordt het grondwater gewonnen ten behoeve van de     kastuinbouw (Hoek van Holland). Dergelijke onttrekkingen fungeren als een lokaal     aantrekkingspunt voor het aanstromende grondwater^13. Deze onttrekkingen     beïnvloeden evenmin de grondwaterstroming in het Botlekgebied. 

(^11) _In de regel kreekafzettingen._ (^12) _Deze polders vormen de kwelzone van het water dat afkomstig is van (infiltreert ter plaatse van) het havengebied._ (^13) ... _en op termijn mogelijk ook van verontreinigingen afkomstig uit het havengebied. NB: dit grondwater is brak en wordt voor deze toepassing ontzout._ 


 10 

 Lokaal, ter plaatse van locaties deelnemende consortiumleden Op basis van de beschikbare informatie (zie o.a. [lit-3]), kan de lokale geohydrologie in het Botlekgebied als volgt worden omschreven (zie tabel 3 voor een beschrijving per bedrijf): 

- De gemiddelde grondwaterstand bedraagt circa 0,5 tot 1,5 m-mv. 

- Op alle locaties is sprake van een infiltratiesituatie. 

- De grondwaterstroming in de ophooglaag en de in zandlagen van het holocene     pakket is voornamelijk verticaal gericht, nabij het oppervlaktewater stroomt het     grondwater richting de havens. 

- De grondwaterstroming in het WVP is naar het zuiden of naar het noorden gericht.     Akzo Nobel en Huntsman liggen op een waterscheiding zodat hier het grondwater     zowel in noordelijke als in zuidelijke richting kan stromen. 

**3.5 De verontreinigingssituatie** 

 In figuren 3a en 3b is de verontreinigingsituatie weergegeven ter plaatse van de locaties van de bedrijven die deelnemen aan het consortium. De contouren van deze verontreinigingen zijn voornamelijk gebaseerd op overschrijdingen van de interventiewaarden voor grondwater in de ophooglaag (een gedetailleerde beschrijving is opgenomen in [lit-8]). Bij deze verontreinigingssituatie wordt het volgende opgemerkt: 

- De figuren 3a en 3b (en [lit-8]) zijn een weergave van de mobiele verontreinigingen     (in het grondwater). De immobiele verontreinigingen die in het Botlekgebied     aanwezig zijn, betreffen in de regel zware metalen en worden veelal toegeschreven     aan het in de 50-er en 60-er jaren aangebrachte baggerslib (= materiaal waaruit de     ophooglaag bestaat). Deze verontreinigingen zijn niet van belang voor dit project en     derhalve niet weergegeven in de figuren. 

- De beschreven verontreinigingen zijn ontstaan voor 1987 als gevolg van     bedrijfsactiviteiten. Incidenten na 1987 worden niet beschreven. In dit project wordt     aangenomen dat deze al zijn verwijderd dan wel binnen afzienbare termijn “volledig”     worden verwijderd. 

- Bij bestudering van de beschikbare documentatie is gebleken dat aanmerkelijk meer     (recente) informatie beschikbaar is van de verontreinigingssituatie van het     grondwater dan van de grond. 

 Ten einde een indruk te geven van de ‘kwaliteit’ van de verontreinigingssituatie zoals die is vastgesteld in dit project, is globaal gekeken naar de ruimtelijke spreiding van alle monitoringspeilbuizen^14 op de bedrijfsterreinen. Op basis hiervan lijkt het volgende redelijk te veronderstellen: 

- Op de bedrijfsterreinen (van de deelnemende bedrijven van het consortium) lijkt geen     sprake van onbekende, grootschalige verontreinigingen die het resultaat van dit     project vergaand kunnen beïnvloeden. 

- De omvang van de bekende verontreinigingen kent nog een aantal onzekerheden     maar deze lijken binnen een ordegrootte van ±10-20% van de oppervlakte van de     verschillende vlekken te liggen. 

(^14) _Met name de (recente) monitoringsresultaten zijn gebruikt voor de figuren 3a en 3b._ 


 11 

- In het Welcome-project is een prognose gemaakt van de verontreinigingssituatie in     het gehele Rotterdamse havengebied. Tevens is een statistisch onderbouwde     extrapolatie gemaakt voor het hele havengebied [lit-3]. Ten behoeve van dit project is     opnieuw een vergelijk gemaakt tussen de beschikbare documentatie (die ontvangen     is van de bedrijven) en de basisgegevens die in het Welcome-project zijn gebruikt.     Uit deze vergelijking blijkt dat de verontreinigingssituatie zoals beschreven bij het     Welcome-project aansluit op de situatie zoals beschreven in figuren 3a en 3b. 

**3.6 Verspreiding** 

 Om een indruk te krijgen van het verspreidingsgedrag van de verontreinigingen zoals gepresenteerd in figuren 3a en 3b, zijn een aantal indicatieve berekeningen uitgevoerd met het regionale modelinstrumentarium dat binnen het Welcome-project is ontwikkeld. In figuren 4a t/m 4c zijn een aantal resultaten van deze berekeningen weergegeven. Voor deze figuren is rekening gehouden met de maatregelen die reeds zijn geïmplementeerd (zie tabel 4). Hierbij is verondersteld dat, als gevolg van deze maatregelen, de bronnen van verontreinigingen 1, 4, 6 en 21 in de ophooglaag volledig zijn verwijderd en dat er vanuit de ophooglaag geen verspreiding naar het watervoerend pakket meer kan plaatsvinden. Om modelmatige redenen is verondersteld dat alle maatregelen actief zijn vanaf het jaar 2000 (T=2000). Uit de voornoemde figuren (en [lit9]) kan het volgende worden afgeleid (nummers van de verontreinigingen verwijzen naar figuren 3a en 3b): 

- Op afzienbare termijn (T=2015) zullen verontreinigingen 2, 3, 7 en 15 zich     verspreiden over de locatiegrenzen. Op de langere termijn (T=2135) neemt dit effect     toe: na verloop van tijd zullen naast de voornoemde verontreinigingen ook     overschrijdingen van locatiegrenzen worden geconstateerd als gevolgen van     verspreiding vanuit verontreinigingen 4, 8, 16 en 22. NB: Waarschijnlijk is met het     gebruikte grondwatermodel sprake van een overschatting van de     ‘verspreidingssnelheid’ van verontreiniging 2 (kwik)^15. Er mag (dus) aangenomen     worden dat de hier gesignaleerde overschrijding niet of veel later zal plaatsvinden. 

- Pas op langere termijn (T=2135) is mogelijk sprake van een verspreiding die     resulteert in bodemverontreiniging buiten het Botlekgebied: in dit geval als gevolg     van een molybdeenverontreiniging (verontreiniging 15). Hierbij wordt aangetekend     dat van het verspreidingsgedrag van molybdeen weinig bekend is. Bij (voormalige)     mijngebieden in het buitenland is grootschalige verspreiding van molybdeen in het     grondwater aangetoond. Echter lijkt het verspreidingsgedrag van molybdeen (o.a. als     gevolg van co-precipitatie met en adsorptie aan Fe2+, Fe3+ en Mn2+) bijzonder     complex. Bij de modelberekeningen is geen rekening gehouden met chemische     reacties van molybdeen met in de bodem voorkomende stoffen. 

(^15) _NB: Monitoringsgegevens suggereren dat deze verontreiniging stabiel lijkt te zijn._ 


 12 

**Emissie naar oppervlaktewater en waterbodem** In het Botlekgebied is het mogelijk dat verontreinigingen via het holocene pakket (tussenzandlaag) en via het eerste watervoerende pakket^16 , het oppervlaktewater kunnen bereiken. In het kader van het Welcome-project is gekeken naar de totale emissie vanuit het verontreinigde grondwater naar het oppervlaktewater. Gebleken is dat deze emissie voor mobiele organische verontreinigingen verwaarloosbaar is ten opzichte van andere emissiebronnen zoals vergunde lozingen in het gebied, atmosferische depositie en de bijdrage bovenstrooms. Op gebiedsschaal is voorspeld dat de VR (Verwaarloosbare Risico) norm niet wordt overschreden. 

In het oostelijke gedeelte van het havengebied is de stijghoogte in het 1e^ WVP lager dan het gemiddelde peil van het oppervlaktewater en kan er dus geen opkwelling plaatsvinden, terwijl in het westelijke deel de stijghoogte wel hoger is dan het peil en hier kan de verontreiniging dus wel opkwellen. Voor het Botlekgebied geldt dat in de Nieuwe Waterweg de mogelijkheid van opkwellen van verontreiniging aanwezig is. Echter, gegeven de verontreinigingen die in deze studie worden bestudeerd, bereikt geen van deze verontreinigingen dit oppervlaktewater en zal er dus geen emissie naar het oppervlaktewater plaats vinden via het watervoerende pakket. In het kader van het Welcome-project is een inschatting gemaakt van de emissie van verontreinigingen via de tussenzandlaag. Het blijkt hier om relatief zeer lage concentraties te gaan ten opzichte van het volume oppervlaktewater. In dit project is besloten verder geen aandacht te besteden aan de effecten op het oppervlaktewater en de waterbodem. 

(^16) _... al lijkt dit onwaarschijnlijk._ 


 13 

### 4 DE GEBIEDSGERICHTE AANPAK 

 Hoewel het huidige beleid nog geen duidelijk kader stelt voor de gebiedsgerichte aanpak, zal dit op afzienbare termijn vermoedelijk wel gebeuren binnen bijvoorbeeld de KaderRichtlijn Water (en de daarvan afgeleide Grondwaterrichtlijn) of de Wet bodembescherming. In dit hoofdstuk wordt de technisch-inhoudelijke invulling gepresenteerd van een (mogelijke) gebiedsgerichte aanpak van het Botlekgebied. Hierbij is zoveel mogelijk aangesloten op de “Planes of compliance (POC)” die zijn ontwikkeld in het kader van het Welcomeproject [lit-3] en het MEEUW-project [lit.-6]. Met deze POC’s wordt het gebied afgeperkt waarbinnen de beheersing wordt gewaarborgd van de risico’s die het gevolg zijn van bodemverontreinigingen binnen het gebied. 

**4.1 De gebiedsgerichte aanpak op hoofdlijnen (technisch inhoudelijk)** 

 Op hoofdlijnen kan de gebiedsgerichte aanpak als volgt worden beschreven (zie ook schematische weergave in figuur 5a en 5b): 

1. De maatregelen die in het kader van de gebiedsgerichte aanpak worden toegepast,     bewerkstelligen vanaf 2020 à 2030 een structurele verbetering van de     grondwaterkwaliteit in het Botlekgebied. 

2. Verontreiniging in de bovengrond/ophooglaag: 

- die na 1987 zijn ontstaan, worden “volledig” verwijderd. 

- Historische verontreinigingen: bronaanpak van verontreinigingen die in de     ophooglaag voorkomen (tot ca. 4-5 m-mv) zodat verdergaande verspreiding     wordt gestopt. 

3. De verontreinigingen onder de ophooglaag: 

- overschrijden niet de grenzen van de gebiedsgerichte aanpak maar worden     gesaneerd in een ruimer kader dan nu volgens de Wbb mogelijk is. 

- verspreiden zich niet dieper dan tot de scheidende laag tussen 1e^ en 2e^ WVP. 

4. De kwaliteit van het oppervlaktewater en de waterbodem als gevolg van     bodemverontreiniging wordt gewaarborgd. 

 De gebiedsgerichte aanpak laat, in vergelijking met de huidige, locatiespecifieke aanpak, het volgende ongewijzigd: 

- Risico’s met betrekking tot gezondheid en veiligheid voor werknemers, contractors     en derden die op de locatie aanwezig zijn, dienen te worden voorkomen. 

- Bodembeheer op de langere termijn wordt afgestemd met andere bedrijfs-     activiteiten. 

- Bij het bodembeheer wordt rekening gehouden met privaatrechtelijke aspecten die     bedrijven als huurders/erfpachters hebben. 

- Met preventie-maatregelen wordt zo veel mogelijk voorkomen dat nieuwe     bodemverontreiniging ontstaat. 

- De bodem in het gebied wordt, ook op de lange termijn, geschikt gemaakt c.q.     gehouden voor industrieel gebruik. 

 Ten einde de gebiedsgerichte aanpak te kunnen vergelijken met de huidige, locatiespecifieke aanpak is van de laatste in figuur 6 een beknopte beschrijving opgenomen. 


 14 

 Een structurele verbetering vanaf 2020 à 2030 Gezien de met name Europese beleidsontwikkelingen, zal in het algemeen een “structurele trendomkeer” in grondwaterkwaliteit moeten worden gerealiseerd, uiterlijk tussen 2020 en 2030. Vanaf dat moment moet de kwaliteitsverbetering van het grondwater blijvend worden doorgezet. Een vertaling van de bovenstaande, algemene doelstelling naar het Botlekgebied is nog onzeker. Echter, lijkt het realistisch te veronderstellen dat (minimaal) voor het WVP de gebiedsgerichte aanpak op afzienbare termijn (uiterlijk 2030) een kwaliteitsverbetering moet garanderen. Uitgaande van een kwaliteitsverbetering vanaf 2030 in het WVP is het wellicht mogelijk, om binnen toekomstige beleidsregels, in ondiepere lagen (TZL/ophooglaag) een kwaliteitsverbetering te realiseren vanaf een (veel) later tijdstip. Voor dit project wordt in fase A de “structurele trendomkeer” als volgt geïnterpreteerd: 

- De gebiedsgerichte aanpak garandeert vanaf 2030 een structurele verbetering van     de grondwaterkwaliteit op gebiedsniveau in het WVP. Lokaal zijn verhogingen van     concentraties in het WVP ook na 2030 toelaatbaar zolang deze van tijdelijke aard zijn     en op gebiedsniveau sprake blijft van een structurele verbetering van de     grondwaterkwaliteit. 

- De gebiedsgerichte aanpak bewerkstelligt een geleidelijke verbetering van de     grondwaterkwaliteit in de TZL eventueel op een tijdstip na 2030 (NB: Voor de aanpak     van de ophooglaag wordt verwezen naar onderstaande paragraaf). 

**4.2 Aanpak historische verontreinigingen in de bovengrond** 

 De aanpak van verontreinigingen in de ophooglaag bij de gebiedsgerichte aanpak zal blijven plaatsvinden op een wijze die vergelijkbaar is met de huidige locatiespecifieke aanpak om de volgende redenen: 

- Uit ervaring blijkt dat een bron-aanpak effectief en kostenefficiënt is om verdere     verspreiding van verontreiniging te voorkomen. 

- De mogelijkheden voor een bronaanpak worden in hoge mate bepaald door de     dynamiek op de bedrijfslocaties met betrekking tot nieuwbouw, renovatie, en     dergelijke. 

 Op basis van het voorgaande zal, in het kader van de gebiedsgerichte aanpak, voor elke bedrijfslocatie worden vastgesteld welke maatregelen bedrijven in de komende jaren zullen treffen ten aanzien van historische verontreinigingen in de ophooglaag. Met deze maatregelen zullen verontreinigingen in de ophooglaag zodanig zijn verwijderd, beheerd of “gestabiliseerd”^17 dat: 

- verspreiding over de locatiegrenzen in de ophooglaag is gestopt; 

- eventuele verspreiding naar de TZL en het WVP niet leidt tot een overschrijding van     de horizontale en verticale gebiedsgrenzen. 

(^17) _Gestabiliseerd verwijst naar een verontreinigingsituatie die vergelijkbaar is met de “stabiele eindsituatie” zoals bedoeld in [lit.-7]. NB: deze aanpak houdt in dat per verontreiniging actiewaarden voor concentraties in grond en grondwater moeten worden vastgesteld._ 


 15 

 De maatregelen in de ophooglaag worden afgestemd op andere bedrijfsactiviteiten zoals functiewijziging, nieuwbouw, renovatie, etc. Uitgaande van “de structurele verbetering vanaf 2020 à 2030” zou verondersteld kunnen worden dat alle maatregelen uiterlijk 2030 moeten zijn getroffen. 

**4.3 Verontreinigingen onder de ophooglaag** 

 In figuur 5a is de grens van de gebiedsgerichte aanpak schematisch weergegeven; in figuur 5b is de topografische ligging van deze gebiedsgrens gepresenteerd. Hierbij wordt, met betrekking tot de historische verontreinigingen onder de ophooglaag, het volgende opgemerkt: 

- De gebiedsgerichte aanpak voorkomt dat verontreinigingen zich verspreiden over de     horizontale^18 en verticale gebiedsgrenzen^19 in gehalten die de grenswaarden     overschrijden; waarborging hiervan zal plaatsvinden op basis van monitoring,     actiewaarden en, waar nodig, actieve maatregelen. 

- Binnen deze gebiedsgrenzen mag optimaal gebruik worden gemaakt van Natuurlijke     Afbraak. Het Botlekgebied wordt daarmee als één “reactorvat” beschouwd;     verspreiding binnen het gebied is binnen randvoorwaarden toegestaan. Openbare     ruimte binnen gebiedsgrenzen mag mede gebruikt worden als “reactorvat” voorzover     dit niet tot risico’s leidt voor de gebruikers van deze ruimte. 

 De (potentiële) meerwaarde van de gebiedsgerichte aanpak wordt in belangrijke mate bepaald door de ruimte die binnen de gebiedsgrenzen wordt geboden om verontreinigingen te saneren. Zo zal in een “groot reactorvat” zoals het Botlekgebied, meer op NA kunnen worden vertrouwd dan in “klein reactorvat” zoals bijvoorbeeld een bedrijfslocatie. Op grond van het overleg met de DCMR en RWS (en ook [lit.-6]) wordt wel verwacht dat bij het gebruik van het gehele Botlekgebied als reactorvat, de monitoring van de bodemprocessen minimaal inzicht moet geven in de verspreiding van verontreiniging naar de TZL en het 1e^ WvP (met betrekking tot verspreiding naar de havens/oppervlaktewater: zie §3.6). 

 Ten aanzien van de technische uitvoering van de monitoring dient een afweging te worden gemaakt tussen: 

- “grensbewaking”, d.w.z. monitoring gericht op gebiedsgrenzen; hierbij worden langs     de gebiedsgrenzen (en binnen het gebied) “planes of compliance” aangewezen     waarbinnen monitoring op een breed scala aan parameters wordt uitgevoerd (globaal     aansluitend bij de FEB-aanpak). Naar verwachting dient deze planes of compliance     ook geschikt te zijn om eventueel actieve beheersmaatregelen (bioschermen, P&T)     te kunnen treffen wanneer een brongerichte aanpak niet (meer) mogelijk is om te     voorkomen dat verontreinigingen buiten de locatiegrenzen optreedt; 

- “bron-pad-bewaking” dat wil zeggen monitoring (voornamelijk) gericht op     verontreinigingskernen en –pluimen. Deze aanpak sluit aan bij de huidige praktijk die     bedrijven hanteren; 

(^18) _Dat wil zeggen topografische grenzen zoals aangeven in figuur 5b._ (^19) _Dat wil zeggen de ondergrens van het watervoerend pakket; zie figuur 5a en §3.3._ 


 16 

- Een combinatie van bovengenoemde strategieën; bijvoorbeeld ter plaatse van     integraal verontreinigde gedeelten van het gebied een grensbewaking en elders     meer een bron-pad-bewaking. Ook is het mogelijk in verticale zin voor de monitoring     in het WVP een bron-pad-bewaking te hanteren en grensbewaking in de zandlagen     van het holocene pakket. 

**4.4 Kwaliteit van oppervlaktewater en waterbodem** 

 Oppervlaktewater De gebiedsgerichte aanpak dient te garanderen dat er geen (aantoonbare) verslechtering van de waterkwaliteit optreedt van de Nieuwe Maas, Oude Maas en het Hartelkanaal. In het kader van de gebiedsgerichte aanpak wordt het volgende voorstelbaar geacht: 

- In beperkte mate is het uittreden van grondwaterverontreinigingen naar het     oppervlaktewater acceptabel. Op basis van de “stand der techniek voor het     beheersen van grondwaterverontreinigingen” en de emissies die optreden, zal RWS     per geval beoordelen of het uittreden van verontreiniging daadwerkelijk is     toegestaan. 

- Binnen mengzones in de havens behorende tot het Botlekgebied kunnen afwijkende     kwaliteitseisen voor het oppervlaktewater gelden. Als voorbeeld: op de rand van een     mengzone wordt minimaal een MTR^20 -niveau gehandhaafd; in de Nieuwe Maas, de     Oude Maas en het Hartelkanaal wordt een VR^21 -niveau gehandhaafd. De omvang     van de mengzone dient nader te worden uitgewerkt, mogelijk op het niveau van de     Seinehaven en de Chemiehaven. 

- Met behulp van (onder meer) monitoring moet worden aangetoond dat het     oppervlaktewater voldoet aan de eisen die RWS er aan stelt. Deze monitoring moet     zodanig zijn dat, wanneer ontoelaatbare verontreiniging van het oppervlaktewater     buiten de mengzones dreigt, er voldoende tijd is om middels maatregelen de kwaliteit     van het oppervlaktewater alsnog te waarborgen. 

 Waterbodem Ten aanzien van de waterbodemkwaliteit geldt dat de kwaliteit van de waterbodems in de afgelopen jaren een structurele verbetering laat zien; de hoeveelheden vrijkomende baggerspecie klasse 3 en 4 bij onderhoudswerkzaamheden zijn inmiddels sterk afgenomen. Deze positieve trend met betrekking tot de kwaliteit van de waterbodem in de havens moet worden voortgezet bij de gebiedsgerichte aanpak van het Botlekgebied. 

 In de gebiedsgerichte aanpak, zeker wanneer het uittreden van verontreinigingen in de havens in beperkte mate toelaatbaar wordt geacht, dient mogelijk rekening te worden gehouden met enkele lokale, potentiële probleemsituaties. Ten aanzien van deze situatie zal monitoring vereist zijn (om eventueel toch maatregelen te treffen om verontreiniging van de waterbodem te voorkomen). 

(^20) _MTR = maximaal toelaatbaar risico._ (^21) _VR= verwaarloosbaar risico._ 


 17 

**4.5 Actieve saneringsmaatregelen en saneringskosten** 

 Algemeen Een belangrijke reden om een gebiedsgerichte aanpak te overwegen, is de mogelijkheid om efficiënter de verontreinigingen te saneren dan nu gebeurt bij de locatiespecifieke aanpak. Met efficiënter wordt bedoeld: minder actieve saneringsmaatregelen noodzakelijk en/of meer gecombineerde aanpak van verontreinigingen waardoor saneringskosten lager worden. 

 Ten einde deze mogelijkheid te onderzoeken is voor elke verontreiniging zoals beschreven in §3.5 en §3.6 globaal een saneringsmethode bepaald uitgaande van de huidige, locatiespecifieke aanpak en een saneringsmethode die uitgaat van de gebiedsgerichte aanpak zoals beschreven in dit hoofdstuk. In dit project zijn alleen de saneringskosten geraamd van de bekende verontreinigingen van de deelnemende bedrijven in het Botlekgebied; voor een vergelijking van de kosten van de locatiespecifieke aanpak versus de gebiedsgerichte aanpak, kon hiermee worden volstaan. 

 Met de gebiedsgerichte aanpak is een efficiëntere aanpak van de monitoring (wellicht) ook mogelijk. Bij de gebiedsgerichte aanpak ligt naar verwachting de nadruk op het monitoren van de gebiedsgrens op die plekken waar een verspreiding van de verontreiniging wordt verwacht. Hierbij wordt aangesloten op de modelvoorspellingen waaruit blijkt dat slechts op een zeer gering aantal plekken langs de gebiedsgrens verspreiding plaats zal vinden. Daarnaast zal er monitoring plaatsvinden van de verontreinigingspluimen die deze grensoverschrijding veroorzaken. Pluimen die niet resulteren in een verspreiding over de gebiedsgrens zullen niet worden gemonitoord. 

 Saneringsmethode en eenheidsprijzen Voor dit project is per verontreiniging gekozen uit de volgende technieken^22 : 

 a. Ontgraven. b. Saneringstechnieken gebaseerd op “strippen”: PLI/BLE, VER, Sparging. c. Pump & treat. d. Gecontroleerde natuurlijke afbraak. e. Gestimuleerde biologische afbraak. f. Chemische oxidatie. g. Schermconstructies. 

 Voor de bovengenoemde saneringstechnieken eenheidsprijzen afgeleid per m² verontreinigd gebied. Hierbij is zoveel mogelijk het onderscheid gemaakt naar investeringskosten versus exploitatiekosten en het onderscheid naar de sanering van de verschillende bodemlagen (ophooglaag, TZL en/of WVP). De eenheidsprijzen zijn getoetst aan een aantal kostenramingen van uitgevoerde saneringen en de eenheidsprijzen uit het Welcome-project [lit-3]. NB: Voor de raming van de monitoringskosten wordt verwezen naar [lit-9]. 

(^22) _Voor de meeste verontreinigingen is gekozen voor een combinatie van verschillende technieken (bijvoorbeeld voor de ophooglaag is een andere techniek gekozen dan voor de tussenzandlaag)_. 


 18 

**4.6 Kostenramingen** 

 De basisraming In tabel 5 zijn de totale saneringskosten weergegeven voor zowel de locatiespecifieke aanpak als de gebiedsgerichte aanpak. De basisramingen in deze tabel zijn gebaseerd op: 

- Voor elke verontreiniging is aangenomen dat op afzienbare termijn op tenminste 25%     van het verontreinigde gebied sanerende maatregelen in de ophooglaag moeten     worden getroffen. 

- De exploitatiekosten zijn gekapitaliseerd op basis van 5% effectieve rente. Uit     oogpunt van vergelijkbaarheid zijn de jaarlijkse monitoringskosten zoals     gepresenteerd in tabel 3, gekapitaliseerd voor een “oneindige” periode. Met deze     aanname wordt geen rekening gehouden met het feit dat, zeker over een lange     periode, de monitoringskosten aanzienlijk kunnen fluctueren. 

- Ten behoeve van de kostenramingen wordt er van uitgegaan dat er in de     gebiedsgerichte aanpak geen “waterbodem-saneringsmaatregelen” worden     uitgevoerd en/of een specifieke “oppervlaktewater-monitoring” noodzakelijk is.     Mogelijkerwijs, dat dergelijk maatregelen te zijner tijd wel noodzakelijk worden. 

- Vooralsnog wordt aangenomen dat de sanering van de ophooglaag in de     gebiedsgerichte aanpak niet zal verschillen van de locatiespecifieke aanpak gezien     het volgende: 

- Op dit moment zijn er geen reden om aan te nemen dat het HbR in het kader     van (het beëindigen van) de huurovereenkomst bij de gebiedsgerichte aanpak     andere eisen aan de kwaliteit van de bodem zal stellen dan bij de     locatiespecifieke aanpak. 

- Saneringen die momenteel (of op afzienbare termijn) in de ophooglaag worden     uitgevoerd, zijn vaak noodzakelijk als gevolg van nieuwbouw/sloopsituatie;     waarschijnlijk blijven (op hoofdlijnen) dezelfde saneringsmaatregelen     noodzakelijk wanneer een gebiedsgerichte aanpak van kracht wordt. 

 Conclusies op basis van de basisraming Bij vergelijking van de locatiespecifieke aanpak met de gebiedsgerichte aanpak blijkt het volgende: 

- De totale kosten na kapitalisatie voor actieve saneringsmaatregelen bij de     gebiedsgerichte aanpak zijn ordegrootte 40% lager dan voor de locatiespecifieke     aanpak^23. Wanneer dit kostenvoordeel per bedrijf wordt beoordeeld zijn er echter     grote verschillen te constateren (voorbeelden: bij Akzo Nobel ca. 80% lager; bij     Vopak ca. 30% lager). 

- De onzekerheid met betrekking tot het verspreidingsgedrag van molybdeen (zie [lit-     8]) heeft als consequentie dat voor Lyondell er geen verschil (b)lijkt te bestaan     tussen de gebiedsgerichte en de locatiespecifieke aanpak. 

- Op jaarbasis zijn de monitoringskosten bij de gebiedsgerichte aanpak significant     lager dan bij de locatiespecifieke aanpak. 

- Ongeacht de aanpak worden de kosten met name bepaald door de exploitatiefase     van de saneringsmaatregelen (meer dan 90% van de totale kosten voor zowel de     gebiedsgerichte als de locatiespecifieke aanpak). 

(^23) _NB: de percentages in deze conclusie betrekking hebben op de_ **_totale_** _saneringskosten d.w.z. de kosten voor de saneringsmaatregelen in zowel de ophooglaag als de tussenzandlaag en het WVP._ 


 19 

**4.7 Onzekerheden in geraamde saneringskosten** 

 Zowel uitgaande van een gebiedsgerichte aanpak als van een locatiespecifieke aanpak vergt de uitvoering van saneringsmaatregelen een aanmerkelijk uitgebreidere voorstudie dan in dit project is gebeurd. Als gevolg hiervan worden de ramingen van de gekenmerkt door onzekerheden zoals: 

- De ramingen hebben betrekking op een zeer lange periode; in de raming is geen     rekening gehouden met een ontwikkeling van techniek en/of verbeterde, nieuwe     inzichten. 

- In de ramingen is geen rekening worden gehouden op beleidsontwikkelingen op     langere termijn. 

- Bij de kapitalisatie is uitgegaan van een te hoge/lage effectieve rente; gezien de     hoge exploitatiekosten heeft dit een aanzienlijk effect op de totale saneringskosten. 

- Uitvoeringsrisico’s zoals: mogelijkerwijs is een andere saneringstechniek beter     toepasbaar; de saneringsduur is onjuist ingeschat; de start van de sanering van     sommige verontreinigingen moet eerder/later plaatsvinden dan verondersteld; etc. 

- Voor de basisraming is er bij de aanpak van de ophooglaag van uit gegaan dat de     locatiespecifieke aanpak en de gebiedsgerichte aanpak hetzelfde zijn (zie §2.4).     Echter is het niet vanzelfsprekend dat milieuhygiënische eisen aan de ophooglaag in     de locatiespecifieke aanpak hetzelfde zijn als bij de gebiedsgerichte aanpak. Als     voorbeeld: mogelijkerwijs kan bij de gebiedsgerichte aanpak waarin andere^24     actiewaarden zijn vastgesteld, met minder of andere maatregelen in de ophooglaag     worden volstaan dan voor de basisraming is aangenomen. 

- etc. 

 Ten einde enig inzicht te verkrijgen in de onzekerheden zijn een aantal “alternatieve ramingen” opgesteld. In tabel 5 zijn deze alternatieven samengevat en worden hieronder kort besproken (NB: voor de uitgangspunten van deze ramingen wordt verwezen naar de toelichting/uitgangspunten in tabel 5): 

- Uit de vergelijking van “Alternatief 1” met de basisraming kan worden afgeleid dat     een inzet van technieken waarmee de sanering een meer eindig karakter krijgt, een     kostenbesparing op kan leveren van 10-20% (voor zowel de locatiespecifieke als de     gebiedsgerichte aanpak). 

- Uit de vergelijking van “Alternatief 2” met de basisraming blijkt dat de kosten voor     zowel de locatiespecifieke als de gebiedsgerichte aanpak meer dan 60% kunnen     toenemen ten opzichte van de basisraming. 

(^24) _... d.w.z. andere actiewaarden dan in de huidige, locatiespecifieke aanpak._ 


 20 

### 5 VISIE OP DE ORGANISATIE VAN DE GEBIEDSGERICHTE AANPAK 

**5.1 Inleiding** 

 De visie op de organisatie van de gebiedsgerichte aanpak is tot stand gekomen door in gesprekken tussen de consortiumpartners in de periode maart-mei 2007^25. Voorafgaande aan deze gesprekken, op basis van de resultaten van fasen A en B van dit project (zie hoofdstuk 2), concludeerde het consortium al dat het vanuit oogpunt van techniek en milieuwetgeving een gebiedsgerichte aanpak van grondwaterverontreinigingen in het Botlekgebied op afzienbare termijn (zeer) kansrijk en wenselijk is (zie [lit-8], [lit-9] en [lit-10]). Tijdens de gesprekken werden de volgende argumenten voor verdere ontwikkeling van de gebiedsgerichte aanpak aan toegevoegd (in willekeurige volgorde): 

- Met de gebiedsgerichte aanpak kunnen de bedrijven als collectief aantonen dat er     geen nadelige consequenties voor de omgeving optreden als gevolg van de door hen     veroorzaakte verontreinigingen in het Botlekgebied. 

- De gebiedsgerichte aanpak versterkt de “collectieve ontwikkeling” in het     Botlekgebied (zie bijv. de opkomst van co-siting). Als voorbeeld: veel bedrijven     hebben gedeelten van hun eigen locatie onderverhuurd aan andere bedrijven.     Afspraken tussen een gebiedsbeheerder en het bedrijf ten aanzien van diepe     verontreinigingen, vereenvoudigen het maken van afspraken tussen het bedrijf en     deze onderhuurders. 

- Met de gebiedsgerichte aanpak wordt vastgelegd dat (na afkoop) de bedrijven helder     omschreven, beperkte verplichtingen hebben ten aanzien van verontreinigingen     onder de ophooglaag. Hierdoor worden de risico’s rond bodemverontreiniging voor     de bedrijven verkleind. Zo is het overdragen van de saneringsplicht een (mogelijk)     interessante maatregel voor het beheersen van risico’s met betrekking tot     bodemverontreiniging. 

- Met de gebiedsgerichte aanpak kan de gebiedsbeheerder de verontreinigingen in de     ondergrond efficiënter dan de bedrijven saneren. Deze efficiëntere aanpak resulteert     (onder meer) in een besparing op de saneringskosten. 

- Met de overdracht van zorg en verantwoordelijkheid voor de verontreinigingen onder     de ophooglaag zullen deelnemende bedrijven (mogelijk) volstaan met minder     bodemgerelateerde taken (met “outsourcing” meer aandacht voor “core business”). 

- De gebiedsgerichte aanpak biedt de mogelijkheid om meer uniformiteit te brengen in     de eisen die aan bedrijven worden gesteld op het gebied van bodembeheer en     -sanering. 

- Een organisatie van de gebiedsgerichte aanpak waarin HbR in belangrijke mate     participeert in de rol van de gebiedsbeheerder^26 , versterkt de aanspraak op de     Bedrijvenregeling. 

 Tevens was voorafgaand aan de gesprekken geen discussie over de opzet van de gebiedsgerichte aanpak voor het Botlekgebied op hoofdlijnen^27 (zie §5.2). In §5.3 t/m §5.7 zijn deze hoofdlijnen beknopt uitgewerkt op basis van de gesprekken die in het consortium zijn gevoerd. 

(^25) _Zie tabel 2 voor de gevolgde werkwijze; zie bijlage B voor de vragenlijst die de leidraad vormde van deze_ 26 _gesprekken; zie bijlage C voor de deelnemers aan deze gesprekken. Zie ook §5.3._ (^27) _Deze hoofdlijn was vastgesteld bij de consortium-workshop op 1-12-’06 aan de hand van een (fictieve) casus; zie ook tabel 2 en hoofdstuk 2._ 


 21 

 Het consortium benadrukt dat de inhoud van dit hoofdstuk, in de regel de beslissingbevoegdheid raakt van het hoogste niveau in de deelnemende bedrijven. Om deze reden kan het onderstaande alleen gezien worden als (een onderdeel van) een verkenning naar de gebiedsgerichte aanpak waarbij geen afspraken zijn gemaakt en/of toezeggingen zijn gedaan. 

**5.2 De organisatie van de gebiedsgerichte aanpak op hoofdlijnen** 

 De gebiedsgerichte aanpak voor het Botlekgebied wordt op hoofdlijnen als volgt omschreven: 

 a. De uitvoering van de gebiedsgerichte aanpak is een gezamenlijke activiteit van de deelnemende bedrijven gevestigd in het Botlekgebied en de gebiedsbeheerder. b. Bedrijven saneren de verontreinigingen in de ophooglaag (ondiepe verontreinigingen) zodanig dat geen onaanvaardbare verspreiding naar de tussenzandlaag meer plaatsvindt. c. De gebiedsbeheerder is verantwoordelijk voor alle verontreinigingen onder de ophooglaag (diepe verontreinigingen); de aanpak van deze verontreinigingen worden afgekocht door de bedrijven bij de gebiedsbeheerder^28. Na afkoop zorgt de gebiedsbeheerder voor de integrale aanpak van de diepe verontreinigingen. 

**5.3 De gebiedsbeheerder** 

 Het HbR wordt door het consortium beschouwd als de meest voor de handliggende gebiedsbeheerder van het Botlekgebied waarbij het volgende wordt aangetekend: 

- Het HbR dient inzichtelijk te maken op welke wijze wordt gewaarborgd dat de     verplichting tot het saneren van diepe verontreinigingen niet op enigerlei wijze in de     toekomst alsnog bij de bedrijven wordt teruggelegd (bijvoorbeeld als de     gebiedsbeheerder ophoudt te bestaan). Het onderbrengen van alle noodzakelijke     financiële middelen in een stichting^29 waarvan in de statuten is vastgelegd dat deze     middelen alleen mogen worden aangewend voor de gebiedsgerichte aanpak, wordt     gezien als een voorbeeld van een dergelijke waarborg. 

- Aan de overdracht van de saneringsverplichting van de bedrijven aan het HbR dient     het Wbb-bevoegd gezag expliciet de goedkeuring te verlenen. 

 Binnen het consortium zijn ook andere gebiedsbeheerders overwogen. Zo bieden overheden (Rijk, gemeente Rotterdam) in vergelijking met het HbR (nog) meer continuïteit^30. Het overdragen van de saneringsverplichting aan de overheid biedt de maximale waarborg dat deze niet te zijner tijd bij de bedrijven wordt teruggelegd. Ook een samenwerkingverband tussen het HbR en een overheid kan een dergelijke continuïteit bieden. 

(^28) _Hiermee heeft de gebiedsbeheerder de aansprakelijkheid voor het wegnemen van onaanvaardbare_ 29 _risico’s overgenomen._ 30 _Het HbR zou minimaal (mede-)oprichter van deze stichting moeten zijn. In de gesprekken die in maart-mei 2007 hebben plaatsgevonden zijn faillissement, opdeling en/of privatisering van het HbR als mogelijkheden gesignaleerd waarbij de continuïteit in de gebiedsgerichte aanpak (en daarmee de overdracht van de saneringsplicht) wordt bedreigd._ 


 22 

 Hoewel een overheid waarschijnlijk meer waarborg biedt voor het “eeuwig afkopen”, acht het consortium de kans niet groot dat een overheid bereid is om op afzienbare termijn deze verplichtingen over te nemen. 

 Een stichting van deelnemende bedrijven eventueel met het HbR, wordt door het consortium minder aantrekkelijk bevonden; immers kopen de bedrijven dan de saneringsverplichting (met bijbehorende risico’s) “bij zichzelf” af. De meerwaarde van deze afkoop (ten opzichte van een huidige, locatiespecifieke aanpak) wordt als lager beschouwd dan het afkopen bij het HbR en/of een overheid. 

**5.4 Afspraken met betrekking tot de gebiedsgerichte aanpak** 

 De gebiedsgerichte aanpak gaat uit van een verdeling tussen de gebiedsbeheerder en de bedrijven waarbij de sanering van de ondiepe verontreinigingen wordt uitgevoerd door (of onder verantwoordelijkheid van) de bedrijven en de aanpak van de diepe verontreinigingen plaatsvindt onder de verantwoordelijkheid van de gebiedsbeheerder. Ten aanzien van deze afspraken is het consortium van mening dat een “Gebiedsbeheerplan” dient te worden opgesteld door de gebiedsbeheerder in overleg met de bedrijven. In dit Gebiedsbeheerplan wordt (tenminste) het volgende vastgesteld: 

- De scheiding tussen de ondiepe en de diepe verontreinigingen. 

- De actie- en terugsaneerwaarden waaraan de sanering van de ondiepe en de diepe     verontreinigingen moeten voldoen. 

- Een monitoringsplan voor de ondiepe en de diepe verontreinigingen. 

- Locaties waar ten behoeve van de diepe verontreinigingen actieve     saneringsmaatregelen moeten worden getroffen. 

 Het consortium wil dat in het kader van de Wbb op het Gebiedsbeheerplan door de DCMR verschillende beschikkingen worden afgegeven: 

- Beschikkingen per bedrijfslocatie voor de ondiepe verontreinigingen die op naam     worden gesteld van de afzonderlijke bedrijven (in de praktijk ontvangt dus elk bedrijf     in het Botlekgebied een Wbb-beschikking voor de ophooglaag). 

- Een beschikking voor de diepe verontreinigingen in het Botlekgebied die op naam     wordt gesteld van de gebiedsbeheerder. 

 Op basis van het Gebiedsbeheerplan en de beschikkingen, kunnen de bedrijven, de gebiedsbeheerder en de DCMR vaststellen of ter plaatse van verontreinigingen maatregelen moeten worden getroffen om: 

- in de ophooglaag te voorkomen dat ontoelaatbare verticale verspreiding naar de     tussenzandlaag optreedt of ontoelaatbare horizontale verspreiding naar     oppervlaktewater of omliggende bedrijfsterreinen optreedt; 

- in de tussenzandlaag en/of het eerste watervoerend pakket maatregelen moeten     worden getroffen om te voorkomen dat verontreinigingen zich in ontoelaatbare     gehalten verspreiden buiten het gebied. 


 23 

 De scheiding tussen de ondiepe en de diepe verontreinigingen vormt de basis van de contractuele afspraken tussen de gebiedsbeheerder en de afzonderlijke bedrijven. Tevens ligt deze scheiding ten grondslag aan de afspraken die in het kader van de Wbb tussen de DCMR enerzijds en anderzijds de bedrijven voor wat betreft de ophooglaag, en de gebiedsbeheerder voor wat betreft de diepere bodemlagen. In het Botlekgebied wordt deze scheiding gevormd door de grens tussen de (min of meer) doorlatende ophooglaag en de daaronderliggende, kleiige bodemlagen. Het consortium merkt op dat de scheiding over het gehele Botlekgebied een zekere variatie kent en (mogelijk) niet altijd kan worden gebaseerd op basis van lithologie. Uiteindelijk dient wel per bedrijf (de variatie in) de diepteligging van de scheiding in meters ten opzichte van NAP te worden vastgesteld in het Gebiedsbeheerplan. 

**5.5 Uitvoering van saneringsmaatregelen** 

 De Wbb-beschikking op het Gebiedsbeheerplan voor de ophooglaag per bedrijfslocatie, wordt door elk bedrijf afzonderlijk uitgewerkt in een saneringsaanpak van de ophooglaag met bijbehorende planning. Deze uitwerking, waaraan het monitoringsplan voor de ophooglaag^31 wordt toegevoegd, vormt het Locatiebeheerplan. De DCMR toetst het Locatiebeheerplan aan (onder meer) de Wbb-beschikking voor de ophooglaag (§5.4). Elk deelnemend bedrijf dient er voor te zorgen dat, conform dit Locatiebeheerplan, op het eigen terrein geen ondiepe verontreinigingen zich in ontoelaatbare mate horizontaal over de bedrijfsterreingrens verspreiden dan wel verticaal verspreiden naar bodemlagen onder de ophooglaag. 

 In beginsel zullen de bedrijven op hun eigen terrein het monitoringsplan voor de ophooglaag uitvoeren. Vergelijkbaar met de huidige praktijk zal het bedrijf de (tussentijdse) resultaten die worden bereikt met de uitvoering van het Locatiebeheerplan en het bijbehorende monitoringsplan, ter toetsing voorleggen aan de DCMR. 

 Nadat de gebiedsbeheerder met het bedrijf afspraken heeft gemaakt over de afkoop (zie verder §5.6), wordt de gebiedsbeheerder verantwoordelijk voor de aanpak van de diepe verontreinigingen conform het Gebiedsbeheerplan. Ten behoeve van de uitvoering van het Gebiedsbeheerplan, is het consortium het volgende van mening: 

- De gebiedsbeheerder wordt verantwoordelijk voor de monitoring van de     grondwaterkwaliteit onder de ophooglaag in het gehele Botlekgebied; ook ter plaatse     van de bedrijfsterreinen^32. 

- Bij de uitvoering van werkzaamheden op bedrijfsterreinen (onderzoek, monitoring,     actieve saneringsmaatregelen, en dergelijke), dient de gebiedsbeheerder zich te     conformeren aan de veiligheidsvoorschriften van de bedrijven. Tegelijkertijd dienen     de bedrijven de gebiedsbeheerder in de gelegenheid te stellen wel de benodigde     werkzaamheden uit te voeren in het kader van monitoring en/of actieve     saneringsmaatregelen. 

(^31) _De monitoringsplannen voor de ophooglaag zijn (minimaal op hoofdlijnen) per bedrijfslocatie reeds 32 vastgesteld middels de Wbb-beschikking op het Gebiedsbeheerplan. Gezien het feit dat het monitoringsplan voor de diepe verontreinigingen (als onderdeel van het Gebiedsbeheerplan) tot stand is gekomen in overleg tussen de bedrijven en de gebiedsbeheerder, verwacht het consortium niet dat de uitvoering van de monitoring door de gebiedsbeheerder tot problemen leidt voor de bedrijven met betrekking tot hun bedrijfsvoering._ 


 24 

- Bij afkoop van de diepe verontreinigingen dienen de bedrijven en de     gebiedsbeheerder zich te conformeren aan de planning en uitvoering van de actieve     saneringsmaatregelen ten behoeve van de diepe verontreinigingen zoals beschreven     in het Gebiedsbeheerplan. 

**5.6 De afkoop van de diepe verontreinigingen** 

 Het consortium verwacht dat de afkoop van de diepe verontreinigingen tot stand komt in “1-op-1” onderhandelingen tussen elk bedrijf afzonderlijk en de gebiedsbeheerder gezien het volgende: 

- De complexiteit van de verontreinigingsituatie op de (meeste) bedrijfsterreinen. 

- De specifieke condities^33 waaronder de gebiedsbeheerder activiteiten kan uitvoeren     op de bedrijfsterreinen. 

 Meer in algemene zin wordt door het consortium het volgende van belang geacht met betrekking tot de afkoop: 

- De voordelen van de gebiedsgerichte aanpak ten opzichte van de huidige,     locatiespecifieke aanpak, dienen “naar redelijkheid” te worden verdeeld over alle     deelnemende partijen (zie tabel 6). 

- De monitoringskosten, organisatie- of apparaatskosten van de gebiedsbeheerder en     de kosten voor risico-overdracht dienen te worden verwerkt in de afkoopsom (zie     verder §5.7). 

- De afkoop kan alleen plaatsvinden als de DCMR instemt met de gebiedsgerichte     aanpak. 

- Het tijdstip waarop de afkoop plaatsvindt, is tevens het tijdstip waarbij de     verantwoordelijkheid voor de diepe verontreinigingen wordt overgedragen aan de     gebiedsbeheerder. 

- Sommige bedrijven overwegen om (specifiek benoemde) diepe verontreinigingen uit     te sluiten van de afkoop: in de praktijk zullen bedrijven dan voor deze     verontreinigingen zelf verantwoordelijk blijven voor de aanpak van deze     verontreinigingen binnen de randvoorwaarden zoals beschreven in (de Wbb-     beschikking op) het Gebiedsbeheerplan (zie §5.3). 

 Het “moment” waarop de afspraak over afkoop van verontreinigingen wordt gemaakt, dient gescheiden te worden van de mogelijke betalingsregelingen waarmee de afkoopsom aan de gebiedsbeheerder wordt voldaan (bijvoorbeeld, in jaarlijkse aflossingen). Hoewel de betalingsregeling nog nader moet worden uitgewerkt, ziet het consortium een dergelijke regeling vooralsnog niet als een instrument om invloed uit te oefenen op (het beleid van) de gebiedsbeheerder. Complexere betalingsregelingen zoals een regeling waarbij financiële reserves van de gebiedsbeheerder worden gelimiteerd en/of regelingen waarbij (mogelijk) geprofiteerd kan worden van “de leercurve” van de gebiedsbeheerder, zijn niet besproken in het consortium. 

(^33) _In de regel gaat het hier om condities die op enigerlei wijze volgen uit de bedrijfsvoering zoals geplande onderhouds-, sloopen bouwwerkzaamheden._ 


 25 

**5.7 Risico’s** 

 Het consortium maakt een onderscheid in 2 soorten risico’s: 

- Risico’s die betrekking hebben op het tot stand brengen van de gebiedsgerichte     aanpak. Voorbeelden van deze “procesrisico’s” zijn: 

- ondanks een grote (onderzoeks)inspanning met bijbehorende kosten in de     voorbereidingsfase, lukt het niet om de gebiedsgerichte aanpak te     implementeren. 

- tijdens de voorbereiding van de gebiedsgerichte aanpak worden de huidige     (goede) relaties tussen bedrijven onderling en/of met de overheid beschadigd. 

- Uitvoeringsrisico’s: deze hebben betrekking op de uitvoering van de gebiedsgerichte     aanpak (zie bijvoorbeeld vraag 8 in bijlage B). 

 De procesrisico’s kunnen een bedreiging vormen voor de implementatie van de gebiedsgerichte aanpak. Met het oog op de procesrisico’s vindt het consortium het belangrijk dat alle deelnemende partijen vooraf gezamenlijk een tijdspad afspreken waarbinnen de gebiedsgerichte aanpak zijn beslag zou moeten krijgen. Tevens dienen de bedrijven een overtuigend commitment te tonen om dit traject tot een goed einde te brengen. 

 Bij het bespreken van de uitvoeringsrisico’s van de gebiedsgerichte aanpak concludeert het consortium dat voor een risico-verdeling eerst dient te worden vastgesteld wie de gebiedsbeheerder is (zie §5.2). Zo kan een overheid of een organisatie waarin de overheid een groot belang heeft, als gebiedsbeheerder beter waarborgen dat de verplichting tot saneren niet terugkomt bij de bedrijven dan een stichting van bedrijven als gebiedsbeheerder. Wanneer de gebiedsbeheerder een stichting is die (alleen) bestaat uit de deelnemende bedrijven, is al gauw sprake van “het overdragen van risico’s aan jezelf”. De meerwaarde van een dergelijke overdracht is mogelijk beperkt^34. 

 Vooruitlopend op de definitieve inrichting van de organisatie van de gebiedsbeheerder, zijn in tabel 7 door het consortium de belangrijkste uitvoeringsrisico’s gepresenteerd en is tevens globaal aangegeven welke beheersmaatregelen van toepassing zijn en wie de drager van het risico is. 

(^34) _Bij een stichting van bedrijven zou dan overwogen kunnen worden dat risico’s niet bij afkoop worden overgedragen maar dat de deelnemende bedrijven een extra (financiële) inspanning leveren wanneer de (negatieve) gevolgen van risico’s daadwerkelijk optreden._ 


 26 

### 6 CONCLUSIES 

1. Het consortium beschrijft de gebiedsgerichte aanpak voor het Botlekgebied op     hoofdlijnen als volgt:     a. De uitvoering van de gebiedsgerichte aanpak is een gezamenlijke activiteit van        de deelnemende bedrijven gevestigd in het Botlekgebied en de        gebiedsbeheerder.     b. De bedrijven saneren de verontreinigingen die voorkomen in de bovengrond (tot        een diepte ca. 4,5 m-mv / ca. 0,5 m-NAP zodanig dat geen onaanvaardbare        verspreiding naar de tussenzandlaag meer plaatsvindt.     c. De gebiedsbeheerder is verantwoordelijk voor alle verontreinigingen in de        ondergrond (bodemlagen dieper gelegen dan 4,5 m-mv). De aanpak van deze        verontreinigingen worden afgekocht door de bedrijven bij de gebiedsbeheerder.        Na afkoop zorgt de gebiedsbeheerder voor de integrale aanpak van de diepe        verontreinigingen. 

2. Na onder meer overleg met de DCMR en RWS, is het consortium er van overtuigd     dat, vanuit technisch-inhoudelijk oogpunt, een gebiedsgerichte aanpak op     afzienbare termijn kan worden geïmplementeerd ondanks dat binnen het huidige     bodembeleid hiervoor nog geen duidelijk kader is vastgesteld. 

3. Na vergelijking van de huidige, locatiespecifieke aanpak met de beoogde     gebiedsgericht aanpak, verwacht het consortium op basis van indicatieve ramingen     het volgende: 

- De totale kosten bij de gebiedsgerichte aanpak zijn ordegrootte 40% lager     zijn dan bij de huidige, locatiespecifieke aanpak. 

- Op jaarbasis zijn de monitoringskosten bij de gebiedsgerichte aanpak     significant lager dan bij de locatiespecifieke aanpak. 

- Ongeacht de aanpak worden de kosten met name bepaald door de     exploitatiefase van de saneringsmaatregelen (meer dan 90% van de totale     kosten voor zowel de gebiedsgerichte als de locatiespecifieke aanpak). 

4. Ten aanzien van de organisatie van de gebiedsgerichte aanpak acht het consortium     het volgende van belang: 

- Het HbR wordt beschouwd als de meest voor de handliggende gebiedsbeheerder     van het Botlekgebied. Hierbij wordt HbR nog wel verzocht inzichtelijk te maken op     welke wijze wordt gewaarborgd dat de verplichting tot het saneren van     verontreinigingen in de ondergrond, in de toekomst niet alsnog bij de bedrijven wordt     teruggelegd 

- In het kader van de Wbb dienen beschikkingen per bedrijfslocatie te worden afgeven     voor de verontreinigingen in de bovengrond. Deze beschikkingen worden op naam     gesteld van de afzonderlijke bedrijven. Voor de verontreinigingen in de ondergrond     dient separaat een beschikking voor het gehele Botlekgebied te worden afgegeven     die op naam wordt gesteld van de gebiedsbeheerder. De inhoud van alle     beschikkingen moet worden vastgesteld in overleg tussen de gebiedsbeheerder, de     bedrijven en de DCMR. 

- De voordelen van de gebiedsgerichte aanpak ten opzichte van de huidige,     locatiespecifieke aanpak, dienen “naar redelijkheid” worden verdeeld over alle     partijen die deelnemen aan de gebiedsgerichte aanpak. Het tijdstip waarop de     afkoop plaatsvindt, is tevens het tijdstip waarbij de verantwoordelijkheid voor de     verontreinigingen in de ondergrond aan de gebiedsbeheerder wordt overgedragen. 


 27 

### 7 AANBEVELINGEN 

 Op basis van de bevindingen in dit project, is het consortium van mening dat een verdergaande ontwikkeling van de gebiedsgerichte aanpak in het Botlekgebied, wenselijk is. Hierbij is het belangrijk dat alle deelnemende partijen vooraf gezamenlijk een traject (of plan) afspreken waarbinnen de gebiedsgerichte aanpak zijn beslag zou moeten krijgen. Tevens dienen de partijen een overtuigend commitment te tonen om dit traject tot een goed einde te brengen. In dit verband doet het consortium een aantal aanbevelingen in §7.1 t/m §7.5. 

 7.1 De “echte gebiedsbeheerder” stelt zich voor ... 

 ... aan de bedrijven in het Botlekgebied. De gebiedsbeheerder stelt alle bedrijven in het Botlekgebied voor mee te werken aan het ontwikkelingstraject dat uitmondt in een intentie-overeenkomst voor de gebiedsgerichte aanpak van diepe verontreinigingen. Om bedrijven tot deelname aan het ontwikkelingstraject te bewegen, baseert de gebiedsbeheerder zich op de argumenten voor de gebiedsgerichte aanpak zoals verwoord in §5.1. Het is raadzaam dat de gebiedsbeheerder in een zo vroeg mogelijk stadium antwoord geeft op de volgende vragen: 

- Wat wordt er gedaan wanneer een bedrijf niet mee wil werken aan (de ontwikkeling     van) de gebiedsgerichte aanpak? 

- Op welke wijze waarborgt de gebiedsbeheerder dat overgenomen     saneringsverplichtingen niet alsnog “terugkomen” bij de bedrijven? 

- Hoe minimaliseert de gebiedsbeheerder de procesrisico’s? 

**7.2 Vorm een werkgroep** 

 De gebiedsbeheerder en de bedrijven in het Botlekgebied richten een ‘werkgroep’ op. Deze werkgroep zal de volgende functies vervullen: 

- Het uitwerken van het “juridisch raamwerk” voor de gebiedsgerichte aanpak     waarvoor in hoofdstuk 5 een eerste aanzet is gegeven. Aandachtpunt hierbij is de     aanpak (sancties?) met betrekking tot de ‘free riders’. 

- Klankbord vormen voor de bedrijven en de gebiedsbeheerder (zie met name §7.3 en     §7.4). Mogelijkerwijs kan in dit verband de stuurgroep bij onduidelijkheden en/of     conflicten een arbitragerol vervullen. 

- De gebiedsbeheerder ondersteunen bij het een zo transparant mogelijke     communicatie naar alle partijen die bij de gebiedsgerichte aanpak zijn betrokken. 

- Het voorbereiden/ondersteunen van bestuurlijke besluitvorming. 

- etc. 

 Naast een werkgroep wil het consortium dat er ook een stuurgroep wordt opgericht die als belangrijkste taak heeft het verkrijgen van draagvlak voor de gebiedsgerichte aanpak op bestuurlijk niveau. 


 28 

**7.3 De DCMR stemt in met de gebiedsgerichte aanpak** 

 De gebiedsbeheerder stelt in overleg met de werkgroep en de DCMR een “OntwerpGebiedsbeheerplan” op. De gebiedsbeheerder, de werkgroep, en de DCMR streven hierbij naar pro forma ontwerpbeschikkingen in het kader van de Wbb die door de DCMR worden afgegeven (zie §5.3). Voor het Ontwerp-Gebiedsbeheerplan worden de volgende uitgangspunten gehanteerd: 

- Voor de intentie-overeenkomst volstaat het dat gebiedsbeheerder, bedrijven en de     DCMR zich baseren op beschrijvingen van de verontreinigingssituatie die door de     deelnemende bedrijven worden aangeleverd. Er wordt (vooralsnog) geen extra     (bodem)onderzoek uitgevoerd. 

- Er wordt zoveel mogelijk gebruik gemaakt van bestaande grondwatermodellen zoals     deze zijn ontwikkeld en gebruikt in het kader van het Welcome-project en recent     verkregen monitoringsgegevens. 

- In overleg met RWS en de DCMR dient op grond van een modellering te worden     bekeken wat de implicaties zijn van de gebiedsgerichte aanpak voor het     oppervlaktewater en de waterbodems in de havenbekkens van het Botlekgebied     (voorbeeld: wat zijn de te hanteren actie- en terugsaneerwaarden in verband met     mogelijke verontreiniging van oppervlaktewater?). 

**7.4 Maak een inschatting van de afkoop** 

 Het consortium verwacht dat de afkoop van de diepe verontreinigingen tot stand komt in “1-op-1” onderhandelingen tussen elk bedrijf afzonderlijk en de gebiedsbeheerder (zie §5.6). Ter voorbereiding van deze onderhandelingen zal in dit ontwikkeltraject het volgende door de gebiedsbeheerder worden vastgesteld in overleg met de werkgroep: 

- Een inschatting van de sanerings- en monitoringskosten op basis van het ontwerp-     Gebiedsbeheerplan. 

- Een beschrijving en waardering van de uitvoeringsrisico’s van de gebiedsgerichte     aanpak. 

- Een verdeelsleutel van de kosten voor het gebiedsbeheer zodat alle deelnemende     bedrijven profiteren van de voordelen van de gebiedsgerichte aanpak. 

- De procedure/planning voor de daadwerkelijke afkoop. 

 NB: het vaststellen van bovengenoemde procedure/planning voor de definitieve afkoop komt overeen met het implementatietraject van de gebiedsgerichte aanpak dat in gang wordt gezet nadat de intentie-overeenkomst is gesloten. 


 29 

**7.5 Sluit een intentie-overeenkomst** 

 Deze overeenkomst wordt ondertekend door alle deelnemende bedrijven en de gebiedsbeheerder. Partijen spreken hiermee uit: 

- het juridisch raamwerk voor de gebiedsgerichte aanpak tot stand te brengen (zie     §7.2); 

- het Gebiedsbeheerplan verder uit te werken zodat de gebiedsbeheerder een officiële     Wbb-beschikking verkrijgt van de DCMR (zie §7.3); 

- tot afkoop te komen van de diepe sanering volgens de procedure/planning (zie §7.4). 

 Het consortium acht het mogelijk dat een intentie-overeenkomst in circa 2 jaar tot stand kan worden gebracht op wijze zoals beschreven in dit hoofdstuk. 

### =0=0=0= 


## Bijlage A 

## Literatuurlijst 


**Literatuurlijst** 

lit-1. Kostenkant bodem en grondwaterproblematiek in Rotterdamse havengebied, Royal Haskoning, 9M0716, oktober 2002. 

lit-2. Pilot Bodembeheerorganisatie, Quick scan pilotgebied Botlek, Royal Haskoning, 9P6262, september 2004. 

lit-3. Welcome, Risk based management of contamination at the Rotterdam Harbour area, TNO, juni 2005. 

lit-4. Gebiedsgerichte aanpak Rotterdamse gebied, pilot Botlek, SKB-voorstel, Deltalinqs, mei 2006. 

lit-5. Samenvattende Handreiking t.b.v. gebiedsgericht beheer verontreinigd grondwater (HGb), SKB-project PP 5302, april 2006. 

lit-6. Megasites en steden binnen EU Waterbeleid: de grondwaterrichtlijn en risicogericht beheer van gebieden met grootschalige historische verontreiniging (MEEUW), SKB-project PP 6328. 

lit-7. Gezamenlijk Bodemsaneringsbeleid, gemeente Rotterdam, gemeen Den Haag, provincie Zuid-Holland, 2003 (Bobel3). 

lit-8. ‘Gebiedsgerichte aanpak Rotterdamse gebied – Pilot Botlek, fase A’, Royal Haskoning, 9P8373 d.d. 16 oktober 2006. 

lit-9. Notitie ‘Bepalen van effecten van scenario’s’, TNO, 13 februari 2007 (kenmerk BG07-10.118/al). 

lit-10. ‘Gebiedsgerichte aanpak Rotterdamse gebied – Pilot Botlek, fase B2. Kosten’, Royal Haskoning, 9P8373 d.d. 31 januari 2006. 

lit-11. ‘Sturen in beweging, naar een procesmodel op inhoudelijke gronden’, Royal Haskoning, 2006. 


## Bijlage B 

## Vragenlijst 


### 1. DOEL VAN DEZE NOTITIE/VRAGENLIJST 

 Deze notitie dient als leidraad voor de interviews die met bedrijven in februari/maart 2007 worden gehouden met betrekking tot organisatorische, juridische en financiële aspecten van een gebiedsgerichte aanpak van grondwaterverontreinigingen in het Botlekgebied. Deze notitie wordt voorgelegd aan de deelnemende bedrijven voorafgaand aan de interviews. 

 Leeswijzer De gebiedsgerichte aanpak zoals bedoeld in deze notitie, kent een voorgeschiedenis. In §2 en §3 wordt e.e.a. uit deze voorgeschiedenis gepresenteerd met als doel: 

- het uitgangspunt van de interviews te beschrijven. 

- “niet ingewijden” in (zeer) kort bestek te informeren omtrent de gebiedsgerichte     aanpak. 

 In §4 zijn de vragen gepresenteerd die bij het overleg aan de orde komen (te beschouwen als de echte vragenlijst). 

### 2. KADER 

 De gebiedsgerichte aanpak: Het Botlekgebied is in de jaren ’60 ontwikkeld van een agrarische bestemming naar een industriële bestemming. Het industriële gebruik van het Botlekgebied heeft geleid tot een aanzienlijk aantal (soms grootschalige) bodemverontreinigingen. Ontwikkelingen in Europese regelgeving en beleid, inzichten in de totale saneringskosten, de stagnatie van ruimtelijke dynamiek als gevolg van bodemverontreiniging, zijn voor bedrijven (waaronder het HbR) en overheden aanleiding om te zoeken naar een aanpak van de bodemverontreinigingproblematiek die afwijkt van de huidige praktijk; de zgn. “gebiedsgerichte aanpak”. 

 De ontwikkeling van een “gebiedsgerichte aanpak” is begonnen in 2002 op initiatief van het HbR. Sindsdien zijn verschillende onderzoeken/projecten uitgevoerd m.b.t. de uitvoering en haalbaarheid van deze aanpak door het HbR samen met de andere ‘spelers in het veld’ zoals de bedrijven (zowel individueel als collectief), de DCMR, RWS en het ministerie van VROM. Tot op heden is bij deze onderzoeken/projecten steeds gebleken dat een gebiedsgerichte aanpak alle voornoemde partijen voordelen biedt. 

 Doel van het project waarvan deze interviews een onderdeel zijn: Met betrekking tot de gebiedsgerichte aanpak wordt getracht de wensen, eisen, randvoorwaarden, knelpunten, etc. van met name de bedrijven en het HbR te inventariseren. 


 NB: DCMR, VROM en RWS nemen aan dit project deel om, anticiperend op toekomstige milieuweten regelgeving, de (on)mogelijkheden van de gebiedgerichte aanpak aan te geven. Voor de goede orde: vanuit zowel het perspectief van Wbb/VROM als van de KRW/EU is een gebiedsgerichte aanpak een volwaardige maatregel om te voldoen aan wetgeving en beleid. 

 Stand van zaken in het project: In dit project zijn inmiddels de volgende resultaten bereikt: 

- Een inventarisatie op basis van de meest recente gegevens van de     verontreinigingssituatie in het Botlekgebied ter plaatse van de bedrijven die     deelnemen aan het project. 

- Een prognose van het saneringsresultaat (op termijn) van zowel de huidige aanpak     als van een, in samenspraak met VROM, DCMR en RWS vastgestelde,     gebiedsgerichte aanpak. 

- De saneringskosten per bedrijf zowel van de huidige aanpak als van de     gebiedsgerichte aanpak. 

 Tevens, aan de hand van een casus (workshop), hebben de consortiumleden reeds in december 2006 nagedacht over de organisatorische, juridische en financiële aspecten van de gebiedsgerichte aanpak in het Botlekgebied. 

 Gezien de vragen die bij de interviews aan de orde komen, wordt met betrekking tot de stand van zaken in het project het volgende van belang geacht: 

- Vanuit het oogpunt van techniek en milieuwetgeving is een gebiedsgerichte aanpak     op afzienbare termijn (zeer) kansrijk. Ook m.b.t. risico-beheersing en     kostenbesparing (b)lijkt het voor bedrijven interessant om een gebiedsgerichte     aanpak van het Botlekgebied tot stand te brengen. 

- Hoewel op hoofdlijnen de opzet van de gebiedsgerichte aanpak is vast te stellen (zie     verder §3), is het nog onduidelijk op welke wijze en onder welke condities bedrijven     hierin willen participeren. Het doel van de interviews is hieromtrent meer duidelijkheid     te verkrijgen. 

### 3. DE GEBIEDSGERICHTE AANPAK IN HET BOTLEKGEBIED 

 De gebiedsgerichte aanpak voor het Botlekgebied kan als volgt op hoofdlijnen worden omschreven: 

- De uitvoering van de gebiedsgerichte aanpak is een gezamenlijke activiteit van de     bedrijven en de gebiedsbeheerder. 

- Bedrijven saneren de verontreinigingen in de ophooglaag (ondiepe     verontreinigingen) zodanig dat geen onaanvaardbare verspreiding naar de     tussenzandlaag meer plaatsvindt. 

- Als aan “b” is voldaan, is de gebiedsbeheerder verantwoordelijk voor alle     verontreinigingen _onder de ophooglaag_ (diepe verontreinigingen); de aanpak van     deze verontreinigingen worden afgekocht door de bedrijven bij de gebiedsbeheerder.     (NB: diepe verontreinigingen zijn alle verontreinigingen die nu aanwezig zijn in de     tussenzandlaag en het watervoerend pakket). 


De hoofdlijn zoals hierboven geschetst lijkt maar aan weinig discussie onderhevig. Echter kent de uitwerking van deze hoofdlijn nog wel veel opties en onduidelijkheden. Hieronder is de hoofdlijn beknopt uitgewerkt (of wellicht beter: toegelicht). Uit deze zeer globale uitwerking zijn de vragen afgeleid die bij de interviews aan de orde komen: de tekst-passages die aanleiding vormen tot het stellen van een vraag zijn geel gemarkeerd en ( **genummerd** ). Het nummer verwijst naar de vragen in §4. 

**Afspraken tussen bedrijven en gebiedsbeheerder:** De gebiedsgerichte aanpak gaat uit van een verdeling tussen de gebiedsbeheerder ( **1** )en de bedrijven waarbij de sanering van de ondiepe verontreinigingen wordt uitgevoerd door (of onder verantwoordelijkheid van) het bedrijf en de aanpak van de diepe verontreinigingen plaatsvindt onder de verantwoordelijkheid van de gebiedsbeheerder. De gebiedsbeheerder maakt met elk bedrijf afzonderlijk afspraken omtrent ( **2** ): 

- de eisen waaraan de sanering van de ondiepe verontreinigingen op het bedrijf     moeten voldoen; 

- de afkoopsom op basis van o.a. de geschatte kostenomvang voor het saneren van     de diepe verontreinigingen ( **3** ). 

**Aanpak van ondiepe verontreinigingen:** Met betrekking tot de (mogelijke) verticale verspreiding van ondiepe verontreiniging, spreken gebiedsbeheerder en het bedrijf locatiespecifieke actieen terugsaneerwaarden af ( **4** ). Deze actiewaarden zijn hoofdzakelijk afhankelijk van de aard en de geo(hydro)logische omstandigheden van de ondiepe verontreiniging (en zijn daarmee dus in hoge mate “situatie bepaald”). Het bedrijf dient er voor te zorgen dat op het eigen terrein geen ondiepe verontreinigingen voorkomen boven de locatiespecifieke actieen terugsaneerwaarden ( **5** ). Ter indicatie: waar onder de ophooglaag klei voorkomt, zullen deze actiewaarden vermoedelijk (ruim) boven de huidige I-waarden liggen. In kritische gebieden, bijv. waar geen klei voorkomt of verontreinigingen relatief snel kunnen uittreden naar het oppervlaktewater, zijn deze waarden waarschijnlijk lager. 

Bij de gebiedsgerichte aanpak zorgt het bedrijf er tevens voor dat de ondiepe verontreinigingen zich niet horizontaal over de bedrijfsterreingrens verplaatsen. Indien verontreinigingen deze grens (dreigen te) overschrijden in concentraties boven een vastgesteld niveau, zal het bedrijf maatregelen moeten treffen om deze overschrijding tegen te gaan. Deze “niveau’s” worden verder aangeduid met grens-actiewaarden. Ter indicatie: vermoedelijk zullen deze actiewaarden waar bedrijfsterreinen aan elkaar of aan openbaar gebied grenzen, tussen de huidige Sen T-waarden liggen. Waar bedrijfsterreinen grenzen aan oppervlaktewater zullen mogelijk andere waarden worden gehanteerd. 

Het is van belang dat in het kader van de gebiedsgerichte aanpak met “saneren van ondiepe verontreinigingen” zowel het beheersen als het verwijderen van de verontreinigingen wordt bedoeld (of een combinatie hiervan). Het bedrijf besluit op welke wijze aantoonbaar aan de eisen voor de sanering van de ondiepe verontreinigingen wordt voldaan ( **6** ). 


**Aanpak van diepe verontreinigingen:** De gebiedsbeheerder wordt verantwoordelijk voor de sanering van de diepe verontreinigingen nadat de gebiedsbeheerder met het bedrijf afspraken heeft gemaakt over de afkoop ( **7** ). Op deze verontreinigingen zijn de grens-actiewaarden en locatiespecifieke actieen terugsaneerwaarden niet van toepassing maar worden andere, gebiedsgerichte actiewaarden geformuleerd op basis waarvan eventueel maatregelen worden getroffen om te voorkomen dat verontreinigingen zich horizontaal verspreiden over de topografische grenzen van het Botlekgebied of zich verticaal verspreiden naar het 2e^ watervoerend pakket. 

Daarnaast commiteert de gebiedsbeheerder zich aan een structurele verbetering op termijn van de grondwaterkwaliteit in het gehele Botlekgebied. 

Naar verwachting zal de gebiedsbeheerder optimaal gebruik willen maken van de natuurlijke afbraak die bij veel verontreinigingen optreedt. Daarom zal de gebiedsbeheerder waarschijnlijk tevens gebruik willen maken van de mogelijkheid om deze verontreinigingen gecontroleerd te laten verspreiden over de grenzen van de bedrijfsterreinen zolang de grenzen van het Botlekgebied maar niet worden overschreden en het 2e^ watervoerend pakket niet wordt verontreinigd. 

**Verdeling van verantwoordelijkheden:** Zoals de aanpak van de ondiepe verontreinigingen een zaak is van de bedrijven, is na afkoop de aanpak van de diepe verontreinigingen de verantwoordelijkheid van de gebiedsbeheerder ( **8** ). Bij de verdeling van de verantwoordelijkheden hoort een risicoverdeling. Voorbeelden van risico’s behorende tot de gebiedsgerichte aanpak, zijn: 

1. Sommige bedrijven in het Botlekgebied willen hun diepe verontreinigingen niet     afkopen bij de gebiedsbeheerder; deze kan hierdoor geen gebruik maken van de     ondergrond ter plaatse van deze bedrijven. 

2. Sommige bedrijven willen niet meedoen aan de gebiedsgerichte aanpak maar     hebben of veroorzaken (mogelijk/waarschijnlijk/zeker) diepe verontreinigingen; 

3. Verontreinigingen in de ophooglaag die op het moment van afkoop niet bekend     waren bij het bedrijf en de gebiedsbeheerder, verspreiden zich naar de     tussenzandlaag; 

4. Enige tijd na afkoop van de diepe verontreinigingen gaat de gebiedsbeheerder     failliet. 

5. Enige tijd na afkoop van de diepe verontreinigingen wordt het “bodembeleid     ingrijpend aangescherpt” waardoor meer actieve, kostbare saneringsmaatregelen     zijn vereist voor de aanpak van de diepe verontreinigingen. 

6. Na afkoop blijkt dat de saneringskosten van de diepe verontreinigingen aanmerkelijk     hoger zijn dan bij afkoop verwacht; 

7. Na afkoop blijkt dat er aanmerkelijk meer kosten door het bedrijf moeten worden     gemaakt dan verwacht om te kunnen voldoen aan de actie- en terugsaneerwaarden     voor ondiepe verontreinigingen die met de gebiedsbeheerder zijn overeengekomen; 

8. Het is technisch niet mogelijk sommige ondiepe verontreinigingen zodanig te     saneren dat er geen verspreiding plaatsvindt naar de tussenzandlaag (voorbeeld: er     staat een fabriek met vloeistofdichte vloer op de verontreinigde locatie); 

9. bedrijven en gebiedsbeheerder zijn het oneens over de interpretatie van     monitoringsresultaten; 

10. etc. 


 In het licht van de gebiedsgerichte aanpak zal bij de afkoop van de diepe verontreinigingen worden afgesproken wie verantwoordelijk is voor de beheersing van alle onderkende risico’s. 

### 4. DE VRAGEN 

 Algemeen a. is er een voor u interessante, ‘fundamenteel afwijkende’ hoofdlijn te bedenken voor de gebiedsgerichte aanpak zoals beschreven in §3? b. Ondanks hetgeen hieronder is vermeld: zijn er vragen die u had verwacht maar die niet zijn gesteld? (en wat is daar u antwoord op?). c. na beantwoording van de onderstaande vragen, na lezing van §3, (eventueel) na lezing van voorgaande rapporten in dit project en wellicht naar aanleiding van vergelijkbare projecten: wat zijn de belangrijkste argumenten (“drivers”) voor uw bedrijf om mee te doen aan de gebiedsgerichte aanpak? 

**1. De gebiedsbeheerder** Hoewel inmiddels verschillende projecten zijn uitgevoerd m.b.t. de gebiedsgerichte aanpak in het Rotterdamse haven gebied, is nog niet vastgesteld wie als “gebiedsbeheerder” zal optreden. Vragen in dit verband zijn: 

 a. Wie vindt u dat de rol van gebiedsbeheerder op zich moet nemen? een overheidsorgaan (bijv. DCMR), Het HbR, of een ‘andere/nieuwe’ rechtspersoon (bijv. een stichting)? b. Als de gebiedsbeheerder “bekend” is, bijvoorbeeld een nog op te richten stichting: bent u geïnteresseerd om hierin te participeren (bijv. in het bestuur)? Zo ja; onder welke voorwaarden? 

**2. Het maken van afspraken** Behalve afspraken met de gebiedsbeheerder zullen bij de gebiedsgerichte aanpak ook afspraken moeten worden gemaakt met o.a. het Wbb bevoegd gezag. Vragen in dit verband zijn: 

 a. Wie moet verantwoordelijk zijn voor het maken en nakomen van afspraken met het Wbb bevoegd gezag? b. Moet de gebiedsbeheerder deze afspraken maken voor alle, d.w.z. ondiepe en diepe, verontreinigingen in het Botlekgebied? c. Wilt u zelf verantwoordelijk blijven voor (sommige) afspraken m.b.t. ondiepe verontreinigingen? bijvoorbeeld voor afspraken i.h.k.v. nieuwbouw en/of Wmplichtige activiteiten. 

**3. Grondslag voor het bepalen van de afkoopsom** In deze alinea is gesuggereerd dat de afkoopsom wordt bepaald o.b.v. (voornamelijk) de kosten voor het saneren van de diepe verontreinigingen. Er kan ook op basis van een andere grondslag worden verrekend. Vragen in dit verband zijn: 

 a. Wilt u dat de mate waarin verontreinigingen in de ophooglaag zijn verwijderd mee worden gewogen (soort bonus/malus regeling)? 


b. Wilt u de afkoopsom laten afhangen van de omvang (lengte x breedte x diepte) van de verontreiniging, de vracht (omvang x ”gemiddelde” concentratie), mate waarin gebiedsgrenzen en/of het WVP worden belast/bedreigd, etc.? c. Wilt u de afkoopsom laten afhangen van de totale beheerskosten die de gebiedsbeheerder maakt (die aan bedrijven worden toegerekend volgens een verdeelsleutel wordt door berekend aan de bedrijven)? d. zijn er andere grondslagen (dan genoemd onder a t/m c) die u voorstaat voor het bepalen van de afkoopsom? _NB: let bij beantwoording van deze vraag ook op de samenhang met vragen 7 en 8._ 

**4. Locatiespecifieke actie- en terugsaneerwaarden voor ondiepe verontreinigingen** In deze alinea wordt gesuggereerd dat de locatiespecifieke actie- en terugsaneerwaarden worden bepaald door de bodemopbouw en de aard van de verontreiniging (NB: dit geldt ook voor de grens-actiewaarden zoals beschreven in de volgende alinea). Echter zal de aanpak en het beoogde saneringsresultaat voor ondiepe verontreinigingen hier niet alleen van (kunnen) afhangen. Vragen in dit verband zijn: 

a. Wat moet er gebeuren wanneer voor verontreinigingen, die bijvoorbeeld onder gebouwen voorkomen, waarvoor realistisch gezien het niet haalbaar is om “onaanvaardbare” (verticale) verspreiding te voorkomen? b. Wie dient verantwoordelijk te zijn voor de afspraken met het Wbb bevoegd gezag t.a.v. ondiepe verontreinigingen? bedrijf of gebiedsbeheerder? 

**5. Monitoring** Behalve dat er locatiespecifieke actie-, terugsaneer- en grens-actiewaarden voor ondiepe verontreinigingen moeten worden vastgesteld i.h.k.v. de gebiedsgerichte aanpak, zal op de naleving hiervan moeten worden toegezien d.m.v. monitoring. Vragen in dit verband zijn: 

a. Wie moet verantwoordelijk zijn voor de monitoring van de ondiepe verontreinigingen: de gebiedsbeheerder of het bedrijf? NB: deze vraag heeft ook betrekking op de monitoring m.b.t. de locatiespecifieke grens-actiewaarden zoals beschreven in de volgende alinea. b. Wie moet verantwoordelijk zijn voor de monitoring van de diepe verontreinigingen? 

**6. Eisen in verband met de ondiepe verontreinigingen** Bij de gebiedsgerichte aanpak is tot nu toe in dit project aangenomen dat aanzienlijke saneringsmaatregelen nodig blijven voor de ondiepe verontreinigingen. ‘Gemakshalve’ is verondersteld dat er voor ondiepe verontreinigingen geen noemenswaardig verschil zal bestaan tussen de huidige aanpak en de gebiedsgerichte aanpak. Toch kunnen hier vraagtekens bij worden geplaatst. Zo wordt er bij de huidige aanpak van uitgegaan dat de historische verontreinigingen op afzienbare termijn (10-15 jaar) worden gesaneerd. Bij de gebiedsgerichte aanpak zou ook volstaan kunnen worden met andere saneringscriteria, bijvoorbeeld door alleen (actieve) saneringsmaatregelen te treffen indien: 

- actuele gezondheidsrisico’s optreden en/of onaanvaardbare horizontale/verticale     verspreiding optreedt; 

- een sprake is van een nieuwbouw- en/of sloopsituatie (bijv. sanering voorzover     noodzakelijk i.h.k.v. Wm- of bouwvergunning); 


- dit noodzakelijk is als gevolg van eisen gesteld door het HbR bij overdracht van het     bedrijfsterrein. Het is mogelijk dat bij dergelijke saneringscriteria voor ondiepe verontreinigingen, aanmerkelijk hogere verontreinigingsconcentraties getolereerd kunnen worden en minder saneringsmaatregelen noodzakelijk zijn dan bij de huidige saneringsaanpak. 

Vragen in dit verband zijn: a. Bent u van mening dat bij de gebiedsgerichte aanpak een besparing mogelijk is in saneringskosten voor de ondiepe verontreinigingen ten opzichte van de huidige aanpak? b. Wenst u meer vrijheid bij in het algemeen bij het vaststellen van de noodzakelijk maatregelen t.a.v. ondiepe verontreinigingen? 

**7. Het moment van afkoop** Hier wordt gesuggereerd dat de gebiedsbeheerder ‘pas’ start met de aanpak van de diepe verontreinigingen als de ondiepe verontreinigingen zijn gesaneerd. Het is realistischer te veronderstellen dat de sanering van ondiepe verontreinigingen en de aanpak van diepe verontreinigingen gelijktijdig zal plaatsvinden. Toch zullen bedrijven op enigerlei tijdstip de diepe verontreinigingen afkopen bij de gebiedsbeheerder. 

Mogelijkheden in dit verband zijn: 

- ‘Voordat’ gestart wordt met de gebiedsgerichte aanpak koopt het bedrijf eenmalig de     diepe verontreinigingen af bij de gebiedsbeheerder. 

- Voor de deelname aan de gebiedsgerichte aanpak betaalt het bedrijf een jaarlijkse     heffing gedurende de gehele periode dat het bedrijf op de locatie is gevestigd. 

- Zolang er ‘onaanvaardbare’ verspreiding van verontreinigingen in de ophooglaag     optreedt, betaalt het bedrijf een jaarlijkse heffing. 

- Een combinatie van de bovengenoemde opties. 

Vragen in dit verband zijn: a. Op welke moment en in welke vorm (heffing/éénmalig/etc.) zou u diepe verontreinigingen willen afkopen bij de gebiedsbeheerder? b. Welk argumenten hanteert u hiervoor? 

**8. Verdeling van verantwoordelijkheden** In het kader van een risico-verdeling die bij de gebiedsgerichte aanpak expliciet zal plaatsvinden, wordt tevens vastgesteld wie verantwoordelijk is voor de beheersing van het risico en wie (dus) de eventuele nadelige consequenties van het risico zal dragen. 

Vragen in dit verband zijn: a. Zijn er (belangrijke) risico’s verbonden aan de gebiedsgerichte aanpak die niet in deze alinea/opsomming zijn opgenomen? zo ja; welke? b. Welke risico’s dienen voor de verantwoording en rekening te komen van de gebiedsbeheerder en moeten dus worden verrekend in de afkoop? c. Welke rol ziet u in dit verband weggelegd voor de overheid (als beleidsmaker, geldschieter en handhaver)? 


## Bijlage C 

## Overzicht interviews en overleg m.b.t. 

## organisatie van de gebiedsgerichte aanpak 


Interview **Akzo Nobel Base Chemicals BV** , 14 maart 2007: 

- Dhr. Job Stuip, Manager Site Development Akzo Nobel. 

- Dhr. H.A. van Niedek, Environmental Manager, Akzo Nobel. 

Interview **DSM Special Products Rotterdam BV** , 4 april 2007: 

- Dhr. H.G.M. Claassen, Site Manager, DSM Special Products Rotterdam BV. 

- Dhr. J. Mol, SHE & M Compliance Coordinator, DSM Special Products Rotterdam     BV. 

Interview **Huntsman Holland BV** , 21 maart 2007: 

- Dhr. J.C. Meerman, Senior Process Engineer Environment Group, Huntsman     Holland BV. 

- Dhr. J.C. van Erp, EHS & Security Manager, Huntsman Holland BV. 

Interview **Lyondell Chemie Nederland BV** , 14 maart 2007: 

- Dhr. M. Moerland, Environmental Engineer, Lyondell Chemie Nederland BV. 

Interview **Vopak Terminal Chemiehaven BV** en **Vopak Terminal Laurenshaven BV** , 3 april 2007: 

- Mevr. B. Zaaijer, Manager Safety, Health, Environment & Quality, Vopak Chemical     Terminals Benelux. 

- Dhr. J. Metselaar, Senior Environmental Consultant, Vopak Chemical Logistics     Netherlands BV. 

- Dhr. S. Deloor, Manager Finance, Vopak Chemical Terminals Benelux. 

Interview **Shell Nederland Raffinaderij BV** , 22 maart 2007: 

- Dhr. M. van Zutphen, Sr Milieu Adviseur Bodem, Shell Nederland Raffinaderij BV. 

- Dhr. C.O.M.J. Dumoulin, Legal Councel, Shell Nederland Raffinaderij BV. 

Interview **Havenbedrijf Rotterdam NV** en **VROM** , 21 maart 2007: 

- Dhr. W.A. van Hattem, Senior Adviseur Area Development & Environment,     Havenbedrijf Rotterdam. 

- Dhr. M.Q. de Steenwinkel, Projectleider & Beleidsadviseur, VROM. 

**Workshop,** 1 mei 2007: 

- Dhr. H.A. Niedek, Akzo Nobel Base Chemicals BV. 

- Dhr. J. Mol, DSM Special Products Rotterdam BV. 

- Dhr. J.C. Meerman, Huntmans Holland BV. 

- Dhr. J. Metselaar, Vopak Terminal Chemiehaven BV/ Laurenshaven BV. 

- Dhr. M. van Zutphen, Nederland Raffinaderij BV. 

- Dhr. W.A. van Hattem, Havenbedrijf Rotterdam NV. 

- Dhr. M.Q. de Steenwinkel, VROM. 

- Mevr. M. Koopmans-van Berlo, SKB. 

- Mevr. T. de Graaf, Deltalinqs. 

- Dhr. L. Kok, Royal Haskoning. 

- Dhr. L. Brouwer, Royal Haskoning. 

- Dhr. H. Verdonk, Royal Haskoning. 


